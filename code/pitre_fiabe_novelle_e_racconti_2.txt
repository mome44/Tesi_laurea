LI.

Lu munacheddu.

Ora cuntu un cuntu chi fa scantari pocu mancu; èsti lu 

cuntu di lu Munacheddu1.

Si cunta e si riccunta ca cc'eranu 'na vota dui muna­
ceddi2. Sti dui munaceddi ogn'annu jianu a la cerca: uno 
era cchiù granni e uno era cchiù nicu. Ogn'annu jianu a 
la cerca, ca jèranu puvireddi. 'Na vota sgarraru la via; un 
viulazzu tintu tintuni3. Lu nicu dissi a lu granni: — «'Un 
è lu violu nostru4, chistu.» — «Avogghia5, caminamu.»

Caminannu   vittiru   'na   grutta   grannissima,   e   cc'era 
n'armalu chi facía focu; ma iddi 'un si lu cridevanu ch'e­
ra n'armalu. Dici: — «Ora si nni jemu ddocu a ripusa­
ri6.» — Traseru, e cc'era st'armalu ch'ammazzava pecuri 
(ca avia pecuri) e la jardiava7. Comu traseru chisti, st'ar­

1 Questa fiaba è la quinta di quelle che mi raccontò in Erice la fanciullina 
Maria Curatolo, della quale vedi a pag. 3, nota 5a del primo volume [nota 316 
nell’edizione elettronica Manuzio]*. La novellatrice volea significare che que­
sta fiaba è paurosa. La collocherei tra le novelline fanciullesche, se non l'avessi 
sentita raccontare anche dalla madre della Curatolo, la quale mi assicurò essere 
cosa seria e da non prendersi a gabbo. [*Tutti i rimandi si intendono riferiti al­
l'edizione cartacea. – Nota per l'edizione elettronica Manuzio]

2 Due frati.
3 Intendi: Presero una via cattiva, cattivissima.
4 La fanciulla disse notru per nostru.
5 Non importa, non fa nulla.
6 Adesso ce ne andiamo qui a riposare. Si nella frase si nni jemu e simili in 
Trapani, Erice, Marsala e provincia, ha valore di  nni nella frase siciliana  nni  
nni jamu.

7 Jardiari per ardere, bruciare, cuocere, mettere al fuoco, infocare. Più sot­

to jardíu, ardíu, arse.

5

Fiabe novelle e racconti popolari siciliani – Vol. II

Giuseppe Pitrè

malu   ammazzau   'na   vintina   di   pecuri,   li   jardiau.   — 
«Manciàti!»   —   «'Un   vulemu   manciari,   ca   'un   avemu 
fami.» — «Manciàti v'haju dittu!» Accabbata ca si man­
ciaru tutti sti pecuri8  lu diavulu si susíu (ca dd'armalu 
era diavulu); iddi si curcaru, e iddu, l'armalu, iju a pig­
ghiari 'na petra grannissima, la misi davanzi la grutta, 
pigghiau un ferru grannissimu puntutu puntutu, lu jar­
díu, e cci lu nfilau 'nta lu coddu a lu granni di li muna­
ceddi, lu jardiau e si lu vulia manciari cu lu nicu. — 
«Nu   nni   vogghiu   manciari,   ca   sugnu   sàturu,»   dici   lu 
nicu. — «Susi9, masinnò a tia ammazzu.»

Lu mischineddu pi lu scantu si susíu, si misi 'n tavula, 
pigghiava, lu mischinu, un pizzuddu10, e facia finta ca 
manciava, e jittava 'n terra, e jittava 'n terra. — «Maria! 
sugnu sàturu, veru11.»

A la notti lu banientu12 pigghia lu ferru, lu quadiau e 
cci lu ficca 'nta l'occhi; l'occhi cci sbudiddaru tutti13. — 
«Ah!   ca   m'ammazzau!»   Lu   banientu   si   'nfilau   'nta   la 
lana di li pecuri pi lu scantu; a tantuni a tantuni l'armalu 
va a leva la petra di la grutta e nesci tutti li pecuri a una 

8 Finito che ebbero di mangiar tutte queste pecore. Accabbata da acabbari. 

Vedi vol. I, pag. 3, nota 4 [nota 315 nell’edizione elettronica Manuzio].

9 Susi per sùsiti, àlzati.
10 Prendeva, il poverino, un pezzettino (di carne).
11 Maria ecc. Io ve lo giuro: son davvero sazio. Maria! esclamazione comu­

nissima di meraviglia, di dolore ecc.

12  Banientu, in  Trapani  bonaientu,  altrove  bonajenti, s.  m.  sing.,  uomo, 
buon uomo; nel 1o caso equivale a  cristianu (Vedi vol. I, pag. 152, nota 2, e 
pag. 365, nota 2 [note 859 e 1338 nell’edizione elettronica Manuzio]).

13 Gli occhi gli si sbudellarono tutti, gli schizzarono fuori.

6

Fiabe novelle e racconti popolari siciliani – Vol. II

Giuseppe Pitrè

a una. Vinni la pecura unn'era lu banientu, e lu banientu 
'un cc'era cchiù. Si nni iju 'n Trapani, a mari. Cc'eranu 'n 
Trapani tutti li varchi, e li vara14. Dici iddu: — «Ora fa­
cìtimi mettiri ddocu e vi lu cuntu.» Si misi 'nta na varca; 
l'armalu lu iju a piscari, e li marinara misiru a curriri 
varca varca. 'Nta mentri curri, pigghia 'na petra di pettu, 
iddu, ca era orvu, cadíu e si rumpíu la testa. Lu mari, a 
quantu sangu cci niscíu a chistu, si russiau tuttu15. Lu 
picciottu si nni iju, e l'armalu arristau ddà.

E accabbau lu cuntu16.

Erice.

14 Vara, s. m. plur. di varu, marinaio, pescatore. Verrebbe da varari?
15 Il mare, dal tanto sangue del diavolo, divenne rosso.
16 E finì la novella.

7

Fiabe novelle e racconti popolari siciliani – Vol. II

Giuseppe Pitrè

LII. 

La troffa di la razza.17

Una vota si cunta e s'arriccunta ca cc'era un patri e 'na 
matri, ca avianu un figghiu sulu, chi si chiamava Vicen­
zu. Una jurnata, nun avennu chi vuscari nè chi manciari, 
lu patri ha dittu a Vicenzu: — «Lu sa' chi ti dicu, fig­
ghiu meu? jamuninni a minestra, ca nni la cucemu stasi­
ra.» 'Nca accussì ficiru. Camina, camina, tutta la campa­
gna era comu un cozzu munnatu, senza mancu 'na cavu­
licedda, senza un finocchiu, senza 'na gira18. Avianu ca­
minatu du' migghia, senza truvari nenti, ed eranu stanchi 
ed amari19: quannu Vicenzu vidi 'na bella troffa di razza, 
grossa ca cc'era di còciri pri du' jorna. La va pri scippari, 
e nun cci la spunta20, tanta era forti chiantata; e chiama a 
sò patri. Si mettinu tutti dui a tira tu e tiru eu21, e all'urti­
mu la troffa si scippa, lassannu un granni pirtusu 'n ter­
ra. Di stu pirtusu metti  a nèsciri fumu, e 'mmenzu lu 
fumu sàuta comu fussi un saccu nìuru d'abbràciu22. Chi 
è? chi fu? Avia nisciutu di ddà lu Patri-Drau.

17 Il cespuglio della rapa selvatica.
18  Tutta la campagna era (netta) come un cocuzzolo senza capelli, senza 

neppure un cavolo (selvatico), senza un finocchio, senza una bietola.

19 Amari, add., abbattuto, amareggiato, doloroso.
20 E non ci riesce.
21 A tira tu ecc. a far a tira tira.
22 Da questo buco esce come un sacco nero d'albagio.

8

Fiabe novelle e racconti popolari siciliani – Vol. II

Giuseppe Pitrè

'Nca comu lu Patri-Drau niscíu, iddi arristaru senza 
vuci pri lu spaventu: e  lu Patri-Drau cci  dissi:  — «E 
bonu! nun vi spavintati, ca nenti vi fazzu. Eu vogghiu a 
Vicenzu, e lu vogghiu pri un annu, un misi e un jornu. 
Si tu (cci dissi a lu patri) a lu capu di l'annu, di lu misi e 
di lu jornu a tò figghiu lu canusci, eu ti lu dugnu; si nun 
lu canusci, s'arresta cu mia!» Lu patri, custrittu, appi a 
calari la testa. Lu Drau nni lu mannau, e prima cci dissi: 
— «Te' ccà sti ducent'unzi, ca ti servinu pri accurdari a 
tò mugghieri, e manciari pri un annu senza bisogna di 
nuddu.» E comu lu patri si nni iju, lu Drau sutta la botta 
canciau a Vicenzu, e lu fici addivintari puddicinu23. Lu 
pigghiau ben pulitu, e lu purtau 'ntra 'na gàggia cu 'na 
gran quantità di puddicini, ca eranu tutti picciutteddi ca 
lu Patri-Drau avia canciatu comu fu cu Vicenzu.

Lassamu ad iddu e pigghiamu a lu patri. Quannu fici 
l'annu, lu misi e lu jornu, si sunnau un sonnu, e cci cum­
paríu lu figghiu e cci dissi: — «Patri, viditi ca lu Patri-
Drau mi canciau e mi fici puddicinu: si mi vuliti scatti­
vari24, stati avirtenti di canuscìrimi 'mmenzu di tanti: pri 
signali vi dugnu, ca quannu vui mittiti la manu 'ntra la 
gàggia, eu vi satu supra la manu.»

Lu patri s'arrispigghiau, e si misi camina, camina, pri 
truvari la casa di lu Patri-Drau. Scippau la troffa di la 
razza, niscíu lu fumu, satau lu saccu níuru, e po' si fici 
Patri-Drau. — «Veni ccà, cci dissi lu Patri-Drau a lu pa­

23 Puddicinu, pulcino.
24 Scattivari, liberare, far uscir dalla cattività.

9

Fiabe novelle e racconti popolari siciliani – Vol. II

Giuseppe Pitrè

tri; lu canusci a tò figghiu? è unu di sti puddicini di la 
gàggia.» Lu patri taliau, e s'affriggíu tuttu ca vitti ca li 
puddicini eranu bianchi tutti, e 'ncugnàru tutti25, ma unu 
di chiddi cci satau supra la manu; e allura iddu dissi tut­
tu   prijatu:   —   «Chistu   è   mè   figghiu!   chistu   è   mè 
figghiu!» Lu Patri-Drau arristau cu tantu di nasu, e cci 
appi a dari lu figghiu. — «Vattinni! cci dissi; vattinni e 
nun dubitari, ca ti jùnciu!26»

'Nca   s'hannu   partutu  patri  e  figghiu;   e   Vicenzu,  ca 
avia turnatu omu, cci dissi a sò patri: — «Patri, nenti cci 
avemu a purtari a la ma'?27 Eu haju la fataciumi: viditi ca 
mi fazzu cani, e fazzu 'na pocu di caccia: viditi ca âmu a 
'ncuntrari 'na pocu di cacciatura, e vui mi cci vinniti du­
cent'unzi, e li purtati a mè ma'. Dati a cura però, ca m'a­
viti a vìnniri francu lu cuddaru, masinnò nun pozzu tur­
nari.» Accussì fici. Si fici cani, e misi a pigghiari lebbra 
e cunigghia a nun pò cchiù28, e poi gaddazzi, e palummi 
sarvaggi, e pirnici, e purtava a lu patri. Lu patri, accussì 
beddu   carricatu,   'ncontra   'na   pocu   di   cacciatura,   tutti 
Principi e Baruna e figghi di Re, cu 'na guardia tanta di 
cani; ed eranu dispirati ca nun avianu pututu pigghiari 
nuddu pizzuddu di caccia. Vidinu a lu patri di Vicenzu 
accussì carricatu di caccia: — «Cumpari, e comu l'aviti 

25 'Ncugnaru tutti, si avvicinarono tutti (i pulcini) a lui, al padre di Vincen­
zo, che era andato a prendere il figlio e dovea indovinarlo tra' tanti pulcini 
bianchi.

26 Ti jùnciu, ti raggiungo, te la farò pagar cara.
27 Ma' tronco da matri, madre.
28 E cominciò a prender lepri e conigli a più non posso.

10

Fiabe novelle e racconti popolari siciliani – Vol. II

Giuseppe Pitrè

fatta tutta sta caccia?» — «Signuri, cu stu canuzzu.» — 
«Oh, lu gran cani! lu vuliti vinniri?» — «Signuri, nun 
mi nni purria dispisari29: ma pirchì a lor signuri li rispet­
tu,   mi   dassiru30  ducent'unzi,  francu   lu   cuddaru.»   — 
«Uh!  mi  cridennu chi   era!   dicinu  chiddi:   pri  un tintu 
cuddàru! — Tini'31, ccà cc'è lu cuddàru, e ccà cc'è du­
cent'unzi. Ora lu cani è nostru.»

Lu patri si nni iju cu li ducent'unzi, e li cacciatura si 
purtaru a lu cani. Mentri caccïavanu, lu cani curri ap­
pressu un cunigghiu e va a lu stracoddu32. E comu junci 
ddà, dici: — «Cani sugnu e cristianu mi fazzu», e addi­
vintau arrè Vicenzu. 'Nta lu stanti jùncinu li cacciatura 
stanchi e affannati: — «A tia, picciutteddu! vidisti un 
beddu   cani   accussì   e   accussi?»   —   «Nonsignura.»   E 
chiddi sicutaru a curriri di ccà e di ddà, circannu lu cani. 
Vicenzu si nni iju a piscari a sò patri, e tutti dui si nni 
turnaru a la casa.

Doppu ch'avianu passatu 'na piccaredda di jorna33, cci 
avia ad essiri 'na fera 'ntra un paisi di ddu vicinanzu; e 
Vicenzu cci dissi a sò patri: — «Lu sapiti, patri, chi haju 
pinsatu ? Ca mi fazzu cavaddu, e vui mi purtati a la fera, 
e mi vinniti ducent'unzi, francu lu crapistu34; ma dati a 

29 Non me ne potrei privar davvero.
30 Mi dieno, che me lo paghino.
31 Tini', prendete.
32 A lu stracoddu, fuori di vista, dietro i colli.
33 Pochi giorni.
34 Franco (senza) il capestro. Intendi che il capestro non dovea esser vendu­
to perchè era fatato, e solamente togliendolo potea sperare il giovane mutato in 
cavallo di ridiventare uomo.

11

Fiabe novelle e racconti popolari siciliani – Vol. II

Giuseppe Pitrè

cura! francu lu crapistu, masinnò arrestu cavaddu.» Ac­
cussì ficiru. Lu patri si purtau lu cavaddu a la fera. Ddà 
cc'era lu Patri-Drau, ch'avia vinutu pri vidiri si ddà cc'e­
ranu di chiddi picciotti chi avíanu statu puddicini, e cci 
avíanu scappatu, e pri guadagnari grana35  si facianu ar­
mali. Iddu, lu Patri-Drau, 'ntoppa e 'ntoppa a Vicenzu, 
cu la forma di un beddu cavaddu, e lu canusci a lu 'stan­
ti. — «Cumpari, quantu nni vuliti di stu cavaddu?» Dici 
lu patri: — «Ducent'unzi....» e prima di aviri lu tempu di 
diri francu lu crapistu, la Drau cci jetta un sacchettu di 
ducent'unzi e s'acchiappa lu cavaddu. — «Signuri, dici 
lu patri,  francu lu crapistu  eu lu vinnu!» — «Gnurnò, 
arrispunni lu Drau, ora è tuttu meu. Sta parola vui la du­
vìavu diri prima di fari lu nigoziu.» — «Ma, Signuri, 
sintissi....» — «Nenti! nenti!» E lu Patri-Drau si purtau 
lu cavaddu, o pri megghiu diri, a Vicenzu. Si l'ha purta­
tu a lu fùnnacu; ddà l'attaccau a 'na manciatura senza nè 
manciari, nè vìviri, e poi  tiritimpiti e tiritàmpiti36 supra 
d'iddu cu un grussissimu vastuni: — «Cci penzi, Vicen­
zu, quannu mi scappasti? Eu sugnu lu Drau; e ora nun 
scappi cchiù, e la tò vita havi a nèsciri di li me' manu. Ti 
lu dissi ca t'avía a jùnciri!» E vastuniava di notti e di 
jornu, e lu tinía dijunu, ca ddu poviru cavaddu facía ma­
cari piatà a li stissi petri. Un mumentu ca lu Drau niscíu, 
lu funnacaru 'ncugnau a lu cavaddu, e nn'appi cumpas­

35 Granu, plur. di grano, e qui vale quattrini.
36  Vedi   la   nota   6   di   pag.   15   [vedi   nota   62   nell'edizione   elettronica 

Manuzio].

12

Fiabe novelle e racconti popolari siciliani – Vol. II

Giuseppe Pitrè

sioni: — «Poviru armalu! si misi a diri: chi patruni scili­
ratu ti 'ncappau! Almenu cci vogghiu dari a vìviri, e cci 
lavu sti firiti di lu schinu.» Accussì fici, e lu 'ncugnau a 
la bivrâtura37; e pri lavàrilu megghiu, cci livau lu crapi­
stu. 'Ntra stu mumentu veni lu Drau: — «A tia dicu, chi 
fai!  pirchì  cci levi   lu crapistu  ?  metticcillu  subbitu!... 
«Ma mentri iddu curría, Vicenzu, ca nni 'ntisi la vuci, 
nun lu voli aspittari e dici: — «Cavaddu sugnu e ancid­
da mi fazzu;» — e si jetta dintra la funtana. Lu Patri-
Drau allura dici puri: — «Omu sugnu e tència38 mi faz­
zu!» — e sàuta dintra la funtana e si metti ad assicutari 
l'ancidda. L'ancidda, quannu si vitti stanca: — «Ancidda 
sugnu, e vutùru39 mi fazzu!» e vulau cu 'na gran furia. E 
la téncia puru: — «Téncia sugnu e acula mi fazzu!» e si 
misi  ad assicutari  cu cchiù furia lu vutùru. La vutùru 
quannu si vitti quasi ca juntu, vidi 'ntra un àstracu la fig­
ghia di lu Re e dici: — «Vutùru sugnu e aneddu mi faz­
zu!» — e addivintau aneddu, e cadíu supra la fàuda di la 
Rigginedda. La Rigginedda, comu si lu vidi scuppari, 
metti a gridari tutta cuntenti: — «Chi bellu aneddu!» e 
si lu 'nfila 'ntra lu jiditu. Lu Drau in forma d'àcula avía 
puru calatu pri affirrarisi l'aneddu; ma comu si lu misi a 
lu jìditu la Rigginedda nun appi chi fari, e si nni turnau 
cu l'ali caduti.

37 E lo accostò all'abbeveratoio.
38 Téncia, in Pal. tènchia, sorta di pesce di fiume, tinca.
39 Vutùru, s. m., avvoltoio.

13

Fiabe novelle e racconti popolari siciliani – Vol. II

Giuseppe Pitrè

Lassamu a iddu e pigghiamu a Vicenzu, ca era aned­
du.   La   notti,   mentri   la   Rigginedda   era   curcata:   — 
«Aneddu sugnu e cristianu mi fazzu!» — e addivintau 
ddu beddu giuvini chi era. La Rigginotta si spavintau 
quannu lu vitti. Ma Vicenzu la fici cuitari, cuntànnucci 
la cosa com'era, e la notti durmeru 'nsèmmula. A la ma­
tina si fici arrè aneddu, e idda si lu tinía a lu jiditu. Idda 
però, la Rigginedda, scantànnusi ca qualchi sira sò patri 
si nn'avissi a'ddunari, e stannu sempri cu suspettu, cadíu 
malata.  Comu  cadíu malata, nuddu la sapía curari, ca 
nuddu sapía lu pirchì di la malatia. Vinni lu Padri-Drau 
nni lu Re, e cci dici: — «Maistà, vi la fazzu stari bona 
eu a vostra figghia: sulu chi m'aviti a fari dari l'aneddu 
chi havi a lu jìditu.» Lu Re accunsintíu. Ma la Riggined­
da nu nni vosi sèntiri nenti: e a la notti cci cuntau tutti 
cosi a Vicenzu. — «Va beni, cci dissi Vicenzu, duna­
mìcci40: ma sulu chi ti raccumannu, si mi vô' beni, chi 
quannu lu Drau stenni la manu, tu mi fai cadiri 'n terra, 
in cànciu di dàrimi a iddu.»

Nca comu vinni la 'nnumani, lu Drau fu prontu ddà, e 
addimannau l'aneddu. Idda, la Rigginedda, si lu leva di 
lu jiditu, e lu fa cadiri 'n terra. Comu cadíu, l'aneddu: — 
«Aneddu sugnu e granatu mi fazzu!» — e addivintau un 
granatu ruttu, cu tutti li còccia spargiuti ddà 'n terra41. 
Lu Drau allura: — «Omu sugnu e gaddu mi fazzu!» — 
e si metti a cògghiri tutti li còccia di lu granatu. Nn'arri­

40 Dammigli, dammi a lui.
41 E diventò una melogranata rotta, con tutti i grani sparsi per terra.

14

Fiabe novelle e racconti popolari siciliani – Vol. II

Giuseppe Pitrè

stava l'ultimu còcciu; e mentri lu gaddu curría pri man­
ciarisillu; — «Granatu sugnu e baddòttula42 mi fazzu!» e 
scattía pri la testa di lu gaddu, e cci surbi la midudda43. 
Doppu si fici subitu omu, e cci dumannau la figghia a lu 
Re pri mugghieri.

Lu Re tistiava. Ma idda, la Rigginedda lu vulía, e lu 
matrimoniu si fici la stissa jurnata. A lu 'nnumani, 'na 
vota ca lu Patri-Drau era mortu, Vicenzu iju unn'era la 
troffa di la razza, trasíu dintra lu palazzu di lu Drau, e 
detti la libirtà a tutti li puddicini ch'eranu 'ncantati ddà. 
Dipoi s'ha pigghiatu tuttu lu massenti di li ricchizzi44 di 
lu Drau e si l'ha purtatu a lu sò palazzu.

Lassamu a iddu, cuntenti cu sò mugghieri, e pigghia­
mu a lu Riuzzu di un regnu vicinu a chiddu, ca era pu­
tenti e riccu senza fini. E stu Riuzzu vulía pri mugghieri 
a la Rigginedda chi si pigghiau Vicenzu. Ora, comu vitti 
ca nun la potti aviri, si pigghiau di currivu, e cu n'asèrci­
tu, ca cummigghiava lu Suli45, iju a 'ntimari la guerra a 
lu Re, sòggiru di Vicenzu. Lu Re, 'na matina si susi, af­
faccia a la finestra, e vidi tuttu lu casteddu firriatu di 
surdati, chi già si priparavanu pri jittari li mura 'n terra. 
— «E comu facemu, Vicenzu? ca semu persi tutti!» Vi­
cenzu cci dissi: — «Lassàti stari, ca cci penzu eu.» Si 
nni va nni la sò càmmara, e fa un circulu, e dici tri palo­

42 Baddòttula, donnola.
43 E si avventa alla testa del gallo, e gli sorbe la midolla.
44 Il tesoro delle ricchezze. Massenti, massa.
45 Cioè tanto grande che avrebbe potuto coprire il Sole.

15

Fiabe novelle e racconti popolari siciliani – Vol. II

Giuseppe Pitrè

ri nìuri. — «Cumanna, cumanna!» — «Prestu! iddu dici: 
cumannu chi tutti li diavuli di lu 'nfernu vinissiru ccà a 
difenniri stu casteddu!» E subitu 'ntra 'na botta chiòvinu 
centumila diavuli, tutti cu birritteddi russi, mustazzi rus­
si, occhi russi chi jíttavanu favàri di focu46, e po' tutti 
nìuri, ca facìanu trimari la stissa terra, di lu scantu. Li 
surdati chi avìanu a dari l'assaltu, comu li vìttiru affac­
ciari   supra   li   mura:   —   «E   cu'   cci   havi   a   'ncugnari 
ddocu?» e si mettinu a curriri a la distisa, senza mancu 
vutàrisi. Lu Re stissu si spavintau tantu, ca mannau su­
bitu pi paci nni lu sòggiru di Vicenzu. E accussì Vicen­
zu arristau dipoi Re, filici e cuntenti cu sò mugghieri, e 
nui ccà senza nenti.

Borgetto47.

VARIANTI E RISCONTRI

Confronta con la IV delle Fiabe e novelle pop. sic. di G. PITRÈ: 
L'omu cavaddu, versione di Mangano; e così pure con Li 'nfatati 
di Cianciana e con  Li dui studenti di la magaria  di Montevago. 
Nella versione di Cianciana il padre ha quattro figlie e un figlio. 
Costui è convertito in gallo da un bel giovane che è un mago. Sot­
to forma di cavallo corre il palio nelle feste di S. Rosalia in Paler­
mo, e ne vince il premio. Il mago si converte poi in gallo, in gat­
to, ecc. senza poterlo vincer mai.

Il principio è simile alle nostra XIX, Lu Scavu. Per le trasfor­

mazioni di Vincenzo e del drago vedi le nov. XV e XXI.

46 Vedi la nota 4 a pag. 15 [vedi nota 60 nell'edizione elettronica Manuzio].
47 Raccontato da Francesca Leto a Salomone-Marino.

16

Fiabe novelle e racconti popolari siciliani – Vol. II

Giuseppe Pitrè

LIII

Lu Magu Virgillu48.

Si cunta e s'arriccunta a lor signuri ca 'na vota cc'era e 
cc'era un magu putenti e putirusu chi si chiamava Vir­
gillu e cumannava l'arti arbòlica49 megghiu di qualunqui 
magu. Menti pri mia50; hannu a sapiri lor signuri ca iddu 
picciutteddu s'avía  maritatu  e  si   'ngaliciau  pri  daveru, 
pirchì cci 'ntuppau pri mugghieri 'na mula di fera51, tutta 
vizii   e   difetti,   superba,   strudusa;   'nsumma,   quant'era 
bedda tant'era nuci-di-coddu, e a lu spissu a lu spissu a 
lu poviru maritu lu facía passari pri Porta di Crastu52. 

48 Questa quì è una delle novelle più importanti della mia raccolta. Chi non 
è siciliano difficilmente potrà comprenderla per intiero. Io mi sono studiato di 
spiegare tutte le voci e frasi che son più dure a intendere.

49 Arti arbólica, idiot., arte diabolica, magia.
50 Menti pri mia, Vedi vol I, pag. 370, nota 1 [nota 1352 nell’edizione elet­

tronica Manuzio].

51 Hannu a sapiri ec. Hanno a sapere lor signori (la novellatrice parla a chi 
l'ascolta)  che Virgillo giovinetto s'era  ammogliato,  e s'era  rovinato davvero 
('ngaliciàrisi, qui prendere una donna trista, che condurrà a rovina) perchè gli 
era capitata una donnaccia viziosa ecc. Mula di fera mula trista, cattiva e piena 
di vizi e di difetti, ma di figura e di buona apparenza. Figurat. si dice di donna, 
come quella di Virgillo, superba, dispettosa, (strudusa), rompicollo (nuci-di-
coddu).

52 Passari di Porta di Crastu, frase molto comune nella prov. di Palermo 
per significare esser cornuto, aver fatte le corna ecc. Porta di Castro è una por­
ta della città di Palermo verso occidente, sormontata da un arco fatto alzare dal 
Vicerè De Castro. Per essa si entrano e si marcano (abbullanu) becchi, capretti, 
agnelli, castrati ecc. che devono vendersi in città. Vedi PITRÈ Canti popol. si­
cil., vol. II, pag. 39I, nota 1. La nostra novellatrice vuol dire che la moglie di 
Virgillo facea molto spesso le corna al marito.

17

Fiabe novelle e racconti popolari siciliani – Vol. II

Giuseppe Pitrè

Chi cci vogghiu diri! teni oj, teni dumani, a la fini màn­
cianu53, ed una nni paga centu. Virgillu fici amicizia cu 
Malagigi, lu cchiù forti mastru di cumannari a spiriti e 
cavarcari la scupa54; cci cunta pani pani e vinu vinu di 
sò mugghieri, e Malagigi nn'appi tanta piatà ca cci dissi 
sti furmati palori:

«Gira, rigira,
La mugghieri sempri tira;
Gira, firría,
Tri spirdi appressu di mia55;
Senza forza di magarìa
La mugghieri cumanna e duminía56.»

E ddocu si misi a firriari animmuli ed animmuleddi, tuc­
cava bacchetta e chiuvianu li diavuli di tutti banni comu 
li muschi, e 'nta un vìdiri e un sbìdiri addutturau a Vir­

I marinai siciliani invece della suddetta frase ne adoperano una del loro me­
stiere, ed è: armari a ciucitta, che vale appunto far becco, far cornuto; e lo di­
cono figur. perchè i pennoni messi in crocitta somigliano ad alte e lunghe cor­
na.

53 Che vogliono (o signori) che io dica? soffri oggi, soffri domani, alla fine 
si perde la pazienza. (Màncianu qui pruriscono, ed è detto ellitticamente delle 
corna e di certe cose non buone a ricordare).

54 Malagigi, capo della magia; personaggio che il popolo dice e rappresenta 
magro   e   stecchito,   vestito   a   nero,   con   lunga   giubba,   e   cappello   a   spicchi 
schiacciato, verga alle mani, faciente circoli, ecc. Nella nostra novella, per in­
vocare gli spiriti egli cavalca la scopa; gira arcolai (animmuli) e pronunzia pa­
role inintelligibili e strane.

55 Tre spiriti (vengano) appresso di me.
56 Duminía, domina. È caratteristica in siciliano la forma della voce della 3. 
pers sing. del pres. di alcuni verbi, che di breve si muta in lunga; allumìna per 
allùmina, sazzía per sàzia, licenzía per licènzia (congeda) 'ncurpùra per 'ncòr­
pura (incorpora).

18

Fiabe novelle e racconti popolari siciliani – Vol. II

Giuseppe Pitrè

gillu 'nta l'arti. Accussì Virgillu addivintau magu di li 
cchiù putirusi, e cu tri circuli e 'na chiamata, li diavuli 
curríanu scantatizzi 'mpressu d'iddu57, e li custrincía di 
notti e di jornu, ed ora cci facía fari 'na cosa, ora 'n'àutra, 
ca travagghiavanu comu tanti cani. Ma la cchiù forti fa­
tía cci la dava cu sò mugghieri, ca prima avía fattu di­
spirari ad iddu, e quasi ca cci niscìanu li sènzii, e ora 
iddu facía firriari a idda a lu tornu58. Ora cci dava pri 
maritu a Farfareddu, ca la sgranfugnava,59 cci jittava 'na 
favàra di sùrfaru e focu60 e la lassava menza arrustuta a 
lu lettu; ora cci dava a lu Capu Cifaru, ca a forza di cu­
dati e scurnùna la facía tutta pirtusa e pustemi61; ora la 
juncía cu Carnazza, ca la mantacïava e la facía unciari 
comu un utru, e poi tiritìmpiti e tiritàmpiti!62 'nsumma a 
dd'affritta mugghieri nun cci fici vidiri cchiù un'ùmmira 
di beni. Ma, signuri, idda si miritava chissu ed àutru; e 
tuttu chiddu chi cci fici sò maritu nun si pò diri nè spija­
ri, ca macari a li stissi diavuli cci paría piatusa; ma avia­
nu a siquìri li cumanni di lu magu Virgillu, ca cu la sò 

57 I diavoli correano pieni di paura (scantatizzi) presso di lui.
58  Dapprima la moglie avea messo alla disperazione il marito, fin quasi a 
farlo uscir matto, ora poi il marito facea disperar lei come il cavallo che gira al 
maneggio.

59 Sgranfugnari, dar grossi graffioni.
60 Una copia di zolfo e fuoco, a guisa di scaturigine. Favara viene dall'ara­

bo favar (lo scaturir dell'acqua).

61 Ca a forza ecc. Il quale (Lucifero) a forza di codate e di cornate la buche­

rava e impiagava tutta (Pustema, postema).

62 Ora la univa (la facea giacere) con Carnazza, il quale la soffiava e la fa­
ceva gonfiare come un otre, e poi legnate da levare il pelo (Tiritìmpiti ecc. per 
omatopea, voce imit. del suono delle bastonate). La faceva il dabbudà.

19

Fiabe novelle e racconti popolari siciliani – Vol. II

Giuseppe Pitrè

virga putenti li custrincía; e cu' havi virga 'n manu si jet­
ta allura a l'abusu di putiri.

Tant'è, sècuta e sècuta di stu passo, ca li stissi dimo­
nia nu nni putìanu cchiui, vinni la Morti e s' arricugghíu 
a lu magu Virgillu. Ah, Signuri, vi ringraziu! Currinu li 
diavuli, fannu cumprotu cu  l'armi   addannati: — «Ccà 
nun havi a tràsiri chissu, ssu beccu fujutu63, ca masinnò 
custrinci e supranía a tutti!» e mettinu catinazzi e stan­
ghi, e chiudinu li porti di lu 'nfernu. Junci lu magu Vir­
gillu. — «Tuppi tuppi.» — «Cu è?» — «Lu magu Vir­
gillu.» — «Avanti, avanti, cà, ccà nun cc'è locu pri tia.» 
— «Ma dunni hê jiri, ca sugnu addannatu?» — «Fora! 
fora! ccà nun cc'è locu pri tia!» E accussì lu magu Vir­
gillu arristau fora, e ammàtula ca chiancía e si muzzica­
va, pirchì la Morti cci avia livatu la virga di lu cumannu 
e di l'arti.

Ma lassamu  li diavuli e pigghiamu a Malagigi. Stu 
fattu cci dispiacíu: — «Comu fazzu? comu nun fazzu?» 
arricogghi   l'arma   spersa   e   l'ossa   di   lu   magu   Virgillu, 
vola, e li porta 'nta un'isula di lu mari lu cchiù latu e 
funnu. Chi fa? fràbbica 'na sepultura di petra, comu 'na 
càscia   bella   granni   senza   cuprècchiu,   jetta   ddà   dintra 
l'ossa e l'arma, cci dici quattru palori nìuri64, cci disigna 
tri circuli putenti e fa lu 'ncantisimu:
«Gira, gira, 'ntunnu 'ntunnu,

63 Qui non dee entrare costui, questo becco zucco (o coll'effe, come dicono i 

Toscani).

64 Paroli nìuri, parole nere, cioè incomprensibili, misteriose, magiche.
20

Fiabe novelle e racconti popolari siciliani – Vol. II

Giuseppe Pitrè

Si scummògghia mari e munnu;
Trema Suli, scura Luna,
E agghiòmmara tutti cosi la Furtuna65.»

Di quannu chi fici stu 'ncantisimu, surtiscinu cosi granni 
ddocu 'nta ss'isula. Cu' junci a dda sepurtura e talía l'os­
sa, s'annègghia lu celu, trunía,66  cadinu saitti ardenti a 
migghiara, ca pari ca veni la dilluviu 'niversali. Lu mari 
poi uh, nun si dici e 'un si cunta! timpesta, cavadduna 
d'acqua, battaria di 'nfernu, e s'agghiutti li varchi e li ba­
stimenti   comu   'na   pinnula67.   E   nun   cc'è   curaggiu   chi 
vali; cu' è cchiù arditu, va cchiù 'n funnu e fa 'na morti 
cchiù pinata, pirchì la magaria fu fatta accussì. Diu nni 
scansi, Signuri! chi nun cci 'ngagghiassi nuddu figghiu 
di mamma!

E cu' l'ha dittu e cu' l'ha fattu diri,
Di mala morti nun pozza muriri.

Borgetto68.

VARIANTI E RISCONTRI

Su questa tradizione popolare, io richiamo l'attenzione dell'il­
lustre prof. Domenico Comparetti, autore del magistrale lavoro su 
Virgilio nel medio-evo. (In Livorno, coi tipi di Fr. Vigo 1872, vol. 

65  Gira gira intorno intorno. Si scopre mare e mondo; trema Sole, trema 

Luna, e avvolge tutte cose la Fortuna.

66  Chi giunge a quella sepoltura e guarda l'ossa (di Virgillo, vede che) il 

cielo s'annebbia, tuona ecc.
67 Pinnula, pillola.
68 Raccontata da Ninfa Lobaido e raccolta da Salomone-Marino.

21

Fiabe novelle e racconti popolari siciliani – Vol. II

Giuseppe Pitrè

due in-8o). Egli potrà vedere se il Virgilio della leggenda pop. di 
cui parla nel vol. II, abbia qualche riscontro col nostro, il quale è 
un mago potente e strapotente.

22

Fiabe novelle e racconti popolari siciliani – Vol. II

Giuseppe Pitrè

LIV.

Lu Diavulu Zuppiddu69.

'Na vota cc'era lu Diavulu Zuppiddu, ed era a casa 
càuda70. Murevanu omini e tutti javanu a lu 'nfernu; e 
iddu cci spijava: — «Ora vuàtri omini pirchì vi nni vini­
ti tutti a lu nfernu?» Rispunnevanu iddi: — «Pi causa di 
li fimmini.»

Ora lu diavulu, curiusu, dici: — «Mi vogghiu passari 
na cusiritati71.» Si vistíu di cavaleri, e si nni vinni 'n Pa­
lermu: e si misi a passiari davanti un finistruni e vitti a 
'na picciotta ca cci piacíu. Passía, passía, cci piacíu, e 
cci mannò pi matrimoniu, cu pattu ca la vulía cu la sula 
cammisa72; e tuttu chiddu chi vulía supra d'idda, sta pic­
ciotta cci l'avia a dumannari mentr'era zita; «e badassi 
ca ddoppu maritata nun m'havi a dumannari cchiù nen­
ti73». Idda cci dissi sì, e lu cavaleri cci fici la gran rubbu­
na74, ca idda si putía vèstiri pi tutta la sò vita. Si marita­
ru, e ddoppu jorna lu maritu si la purtò a lu tiatru. Es­

69 Il diavolo zoppo; uno de' diavoli creati dalla fantasia del volgo. Vedi vol. 

I, pag. 404 nota 1 [nota 1442 nell’edizione elettronica Manuzio].

70 A casa calda, all'inferno.
71 Mi vo' torre d'una curiosità.
72 Senza roba nè dote, proprio colla sola camicia; frase che si trova in bocca 
a chi vuole ad ogni costo una ragazza anche priva di dote; e a chi rimprovera 
alla moglie d'averla presa senza un quattrino.

73 Insomma il demonio, che conosceva la vanità delle donne, intendeva fare 

in una volta il corredo della sposa.
74 Rubbuna, qui accr. di roba.

23

Fiabe novelle e racconti popolari siciliani – Vol. II

Giuseppe Pitrè

sennu a lu tiatru, (li fimmini, si sapi!) si misi a taliari 
l'àbbitu di chista e l'àbbitu di chidda; nni vitti unu ca cci 
piacíu assai, e idda 'un l'avia; e cci accuminzò a fari la 
gula nnicchi-nnicchi pi avillu75. Ma sò maritu cci avía 
dittu ca 'un cci avía a diri cchiù nenti di robbi...; e idda 
ammussau76. Sò maritu cci spijau: — «Rusidda, chi hai 
ca si' siddiata?» — «Nenti.» — «Ma tu 'un mi pari tut­
ta.» — «Veru: nenti haju.» — «Mai77, megghiu mi la vô' 
cuntari.» — «Ora lu vôi sapiri? Haju vistu a una c'un 
àbbitu ca io 'un l'haju, e sugnu siddiata ca 'un lu pozza 
aviri.» Lu diavulu, ca cci senti diri accussì, sata comu 
un tappu di masculu78 — «Ah! 'nca veru è ca l'omini si 
nni vannu a lu 'nfernu pi causa di vuàtri fimmini!» La 
lassa 'n tridici79, e si nni va. E si nni iju nn' un compari 
sò, e cci cuntau tuttu lu passaggiu cu sò mugghieri. Poi 
cci  dici: — «Sapiti  ch'haju pinsatu? Io ora mi  vaju a 
'ncurpùrari80 'ntra lu corpu di la figghia di lu Re di Spa­
gna; idda cadi malata; jèttanu un bannu: «Cu' fa stari 
bona a la figghia di lu Re, si la pigghia pi mugghieri s'è 
omu, o puru havi du' mila unzi, s'è fimmina.» Vui, allu­
ra, viniti a libbiralla; comu io sentu la vostra vuci, io mi 

75 Fari la gula ecc. desiderare vivamente.
76 Ella imbronciò.
77 Davvero: non ho nulla. - No (mai).
78 Salta come un tappo di maschio, cioè salta su, scatta come molla. (Mà­

sculu, maschio da sparo, mortaretto).

79 In asso, in aria.
80 Vado ad incorporarmi.

24

Fiabe novelle e racconti popolari siciliani – Vol. II

Giuseppe Pitrè

nni vaju e la lassu libbira, e vui vi la pigghiati pi mug­
ghieri, e addivintati Re.»

Comu lu Diavulu Zuppiddu si iju a 'ncurpurari nna la 
figghia di lu Re di Spagna, e idda nun parrava cchiù, lu 
Re jittò un bannu: «A cu' fa stari bona a mè figghia, s'è 
omu si la pigghia pi mugghieri; e s'è fimmina, un gran 
cumprimintuni81.» Va e va stu cumpari; la sintinella 'un 
lu vulía fari tràsiri: ma idda, ch'avía lu setti di mazzi 
'ncasciatu82, ci dissi: — «A li curti: È veru ca pò tràsiri 
cu' voli pi fari stari bona a la Rigginedda? Dunca vog­
ghiu tràsiri puru io.» A stu cuntradittoriu affaccia lu Re; 
comu senti la cosa: — «Sùbbitu, dici a la sintinella chi 
passiava ddà, facitulu acchianari.» E lu cumpari acchia­
nò.   Lu   Re   comu   l'appi   di   facci   e   facci   cci   dissi:   — 
«Quantu tempu vôi pi fari stari bona a mè figghia?» — 
«Tri jorna, Maistà. E la Maistà Sua m'havi a 'nchiùjri 
'nsèmmula cu sò figghia; e si senti battaria, 'un si nn'ha­
vi a 'ncaricari, ca chistu è signu ca idda va megghiu.»

Comu   trasíu   'ntra   la   cammara   di   la   Rigginedda,   lu 
cumpari cuminciò a diri a lu diavulu: — «Va, cumpari; 
niscìti di ccà, e lassàti libbira la Rigginedda!» Arrispun­
ni lu diavulu dintra la Rigginedda: — «Cui? io? Io ccà 
cci   staju   bonu;   chi   vi   criditi   ca   io   mi   nni   vaju?»   — 
«Cumpari, vu' chi diciti veru? Nisciti, ca masinnò mi fa­
citi appizzari lu còriu!83» — «Mai, cu' nni parra! Io di 

81 (Avrà) un gran complimento.
82 Avea la cosa sicura; sapea d'averla nel carniere, a dirla coi Toscani.
83 Uscite, altrimenti mi fate perdete la vita.

25

Fiabe novelle e racconti popolari siciliani – Vol. II

Giuseppe Pitrè

ccà   'un  mi   nni   vaju  mancu   cu  li   baddi!84»  Lu  poviru 
cumpari si misi a prigallu comu li Santi pi nèsciri, ca già 
avia lu scantu ca passavanu li tri jorna. L'urtima jurnata, 
strittu e malu paratu lu cumpari va nni lu Re e cci dici: 
— «Maistà, pi stari bona sò figghia cci voli ca sparàssi­
nu li so' fraàti. Sò Maistà li facissi sparari85» Lu Re duna 
ordini; e li fraàti mìsiru a sparari. Si vôta lu diavulu: — 
«Cumpari, chi su' sti cannunati?» — «Stà vinennu vo­
stra mugghieri, e fa 'na sarviata.» — «Mè mugghieri! 
dici lu diavulu; mè mugghieri! Io scappu, ca mancu nni 
vogghiu sèntiri cchiù lu ciàuru.» Jetta 'na saitta di focu, 
e scappa: e lassa libbira la Rigginedda. Lu cumpari fici 
tràsiri lu Re, e cci fici vìdiri a sò figghia bona d'un tut­
tu86. Lu Re, cchiù cuntenti d'iddu, cci la detti pi mug­
ghieri e si lu tinni a Palazzu. E di stu fattu nni veni ca li 
fimmini  'un su' cuntenti  mai,  e la ruina di l'omini  su' 
iddi.

E cu' l'ha dittu e cu' la fattu diri,
Di mala morti nun pozza muriri.

Palermo87.

84 No davvero; nè pure per sogno. Io non uscirò di qui neppure a schioppet­

tate.

85  È necessità che le fregate di V. M. facciano una salva. V. M. le faccia 

sparare.

86 Del tutto guarita.
87 Raccontata da Giovanni Patuano, cieco.

26

Fiabe novelle e racconti popolari siciliani – Vol. II

Giuseppe Pitrè

VARIANTI E RISCONTRI.

Questa novella, con più minuti particolari su le pretensioni del­
la moglie, porta in Borgetto il titolo La mugghieri diavulu e vi si 
dimostra che una moglie è più molesta e più fiera del diavolo, cui 
costringe a fuggire.

È tal quale la novella di N. MACHIAVELLI: Belfagor, di cui ecco 
l'argomento: «Belfagor arcidiavolo è mandato da Plutone in que­
sto mondo coll'obbligo di dover prender mogliere. Ci viene, la 
prende; e non potendo sofferire la superbia di lei, ama meglio ri­
tornarsi in inferno che ricongiungersi seco.»

Per chi non ne sappia dell'altro vuolsi notare che cinque anni 
prima del Machiavelli Giovanni Brevio pubblicava questa novella 
tra le sue Rime e Prose, talchè resta tuttora incerto tra' bibliografi 
se il Belfagor sia del Brevio, che la diede in luce in Roma, per 
Antonio Blado Asolano nel 1545, o del Machiavelli sul cui origi­
nale, fornito dal figlio Guido, venne stampata in Firenze per Ber­
nardo Giunti nel 1549. Se non che il Giunti, stampandola, dichia­
rava di volerla restituire al fattor suo, già morto diciott'anni prima 
che il Brevio pubblicasse quel suo opuscolo. Ginguenè asserì che 
il Doni avea definito la disputa, e rivendicato la novella del Belfa­
gor al Machiavelli; ma il Doni non l'accordò nè al Fiorentino nè 
al Veneziano, e la fece supporre sua propria. F. M. Straparola con 
alcun mutamento allo stile, pose questa novella tra le sue. Il San­
sovino pure la raffazzonò al modo suo e posela fra le Cento no­
velle  stampate nel 1561. «Egli è possibile, scrivea nel 1799 un 
anonimo sotto il titolo di Dionisio Pedagogo, che il Brevio vedes­
se il manoscritto del Machiavelli, e sperandosi forse che non sì 
tosto sarebbe pubblicato, volesse trarne una lode per sè.... Ancora 
egli è possibile (poichè in fine le ragioni che hanno suggerita que­
sta novella sono vecchie quanto le nozze de' due primi parenti) 

27

Fiabe novelle e racconti popolari siciliani – Vol. II

Giuseppe Pitrè

che sì il Brevio come il Machiavelli togliessero a raccontare una 
fola che correva per le bocche del volgo.»

Si consulti oltre al Doni, allo Zeno, al Mazzucchelli, la prefa­
zione alle Novelle di monsig. GIOVANNI BREVIO. Edizione formata 
sulla rarissima di Roma, per A. Blado Asolano, del 1545. MDC­
CXCIX (in Milano; ediz. di soli ottantacinque esemplari).

Pel demonio che viene a sposarsi nel mondo vedi El Diavolo, 

n. 3, delle Fiabe popolari veneziane, di D. G. BERNONI.

28

Fiabe novelle e racconti popolari siciliani – Vol. II

Giuseppe Pitrè

LV. 

La mammana di la Principissa-fata.

Cc'era 'na vota 'na mammana, ed era maritata. 'Na jur­
nata era 'nta la cucina chi facía lu manciari e si vitti af­
facciari 'na manu e senti diri: «'Ammìnni a mia!88» Idda 
ha pigghiatu un piattinu, e cci l'ha jincutu di chiddu chi 
cucía89. La manu ritorna e cci duna lu piattinu chinu di 
munita d'oru. Lu 'nnumani a ura chi idda facía lu mancia­
ri 'n'àutra vota la manu: «'Ammìnni a mia!» Idda cci detti 
n'àutru piattu cchiù granni, e la stissa manu cci lu ritorna 
china di munita d'oru. 'Nsumma pi lu cursu di novi misi 
sta   manu   fici   sempri   la   stissa   cosa,   e   la   mammana   a 
'ngrussari sempri lu piattu sina chi s' arriducíu a un bellu 
spillongu90.

Arrivannu a li novi misi menu jorna, di notti cci jeru a 
tuppuliari la porta a la mammana, cà la vulianu pi jiri a 
tèniri91.   Idda   si   vesti,   scinni   e   trova   'nta   la   'ntrata   du' 
giaànti; cci  abbennanu l'occhi,  si   la carricanu supra la 
spadda, e santi pedi ajutatimi92. Idda 'un vitti cu' eranu e 
unni la cunnucevanu. Juncennu 'nta 'na 'ntrata, iddi cci li­
vàru la benna; e la ficiru acchianari. Comu trasíu vitti 'na 

88 Danne a me, dammene (di ciò che cuoci). 'Ammìnni, per damminni, afe­

resi.

89 (La mammana) le ha riempito un piattino con quel che cocea.
90 Spillongu o spirlongu, piatto largo e bislungo.
91 Pi jiri a téniri, per andare ad assistere una partoriente.
92 E scappano via.

29

Fiabe novelle e racconti popolari siciliani – Vol. II

Giuseppe Pitrè

signura gràvita grossa: — «Cummari, cci dici sta signura, 
vogghiu essiri tinuta di vui.» La cummari s'ha statu ddà, 
e 'un si mossi cchiù. Jamu ca avíanu passatu quinnici jor­
na, e lu maritu 'un vidennu a la mugghieri, cci cumincia­
ru a jiri li capiddi pill'aria; dicennu: «E comu! Ah! mug­
ghieri mia, ca cci appizzasti la vita!» Lu poviru maritu 
firriau tutta la cità circannu sempri di notti e di jornu. — 
A li 15 jorna, dunca, sgravau la signura. Sta signura era 
'na Principissa-fata, e fici du' belli figghi masculi. Dici: 
— «Cummari, aviti statu quinnici jorna, e 'n'àutri quinni­
ci jorna aviti a stari pi assistìrimi.» E la mammana stetti 
n'àutri quinnici jorna. A lu misi, dici la Principissa: — 
«Cummari, vi nni vuliti jiri?» — «Comu cumanna vostra 
'Ccillenza.» — «Comu vuliti essiri pagata, cci dici la si­
gnura, a  pugnè  o a  pizzichè?93» Dici idda 'ntra idda, la 
mammana: «Si cci dicu a pizzichè, haju tempu a mòriri; 
megghiu cci dicu a pugnè, ammenu moru cchiù prestu» 
cridennu ca cci vulia dari pugna. Dici: — «A pugnè!» La 
Principissa ha chiamatu a li du' giaànti e fa purtari un 
saccu granni di munita d'oru e n'àutru saccu la mità di 
chiddu; ha pigghiatu e cci l'ha fattu nèsciri a pugna di li 
giaànti, e cci ha fattu carricari n'àutru saccu. Di notti tem­
pu cci l'ha datu a li giaànti; unu si càrrica a idda abbinna­
ta, e unu si càrrica lu saccu; e nèscinu e la portanu a la sò 
casa.

93  Come volete esser pagata a pugni o a pizzicotti? chiede la signora alla 

mammana. Pugnè e pizzichè, secondo la contatrice, parole di lingua francese.

30

Fiabe novelle e racconti popolari siciliani – Vol. II

Giuseppe Pitrè

Lu maritu di la mammana quannu 'un la vitti spuntari 
cchiù, la critti morta e si vistíu di nìuru. Tuppulianu li 
giaànti, e iddu, lu maritu, si critti ch'era l'arma di sò mug­
ghieri. Dici: — «Ti scunciuru pi parti di Diu!» — «'Un 
mi scunciurari, ca sugnu tò mugghieri. Grapi!». Lu mari­
tu, cchiù mortu ca vivu, va a grapi; comu la vidi dici: — 
«Ma idda veru mè mugghieri è! — e sì l'abbrazza. Ora 
unn'ha' statu? Io ti cridia morta.» Comu vitti però li dina­
ri, e idda cci cuntò tutti cosi, finíu lu luttu e 'un parrò 
cchiù di nenti.

'Unca sta mammana cu sti gran dinari lassò di fari la 
mammana; misi carrozza, àbbiti javanu e àbbiti vinianu; 
era 'na signura di li primi di Palermu.

Ddoppu deci anni passava di li Quattru Cantuneri 'n 
carrozza, ma na carrozza di vera gala. Jisa l'occhi, e si 
senti chiamari. — «Psi psi!  Acchianati!» Era 'na signura 
ca la chiamava supra. Idda scinni di la carrozza e acchia­
na supra, a palazzu. La signura comu l'appi di facci e fac­
ci, cci dissi: — «Cummari, mi canusciti?» — «Nonsi­
gnura.» — «Comu! 'un vi rigurdati ca io sugnu dda si­
gnura chi mi vinistivu a tèniri deci anni nn'arreri, quannu 
io vi trattinni 'un misi cu mia, e fici sti belli picciriddi? — 
Io sugnu puru chidda chi vi pruija la manu, e v'adduman­
nava lu manciari. Io era 'nta la cummitiva di li fati; e si 
vui non eravu ginirusa di darimi lu manciari, la notti mu­
rìavu. E pirchì fustivu ginirusa, arricchistivu. Ora io mi 
sciugghivi di la cummitiva, e sugnu ccà cu li me' figghi.» 
La mammana, alluccuta, taliava e binidicíu ddu mumentu 

31

Fiabe novelle e racconti popolari siciliani – Vol. II

Giuseppe Pitrè

chi cci avia fattu dd'attu ginirusu. Accussì, addivintaru 
amici pi sempri.

Iddi arristaru filici e cuntenti,
Nui semu ccà e nni munnamu li denti.

Palermo94.

94 Dalla solita Messia.

32

Fiabe novelle e racconti popolari siciliani – Vol. II

Giuseppe Pitrè

LVI. 

Lu Sirpenti.

'Na vota cc'era un maritu e 'na mugghieri, e avìanu tri 
figghi tutti tri fimmini: una avia se' anni, una quattru, e 
una dui. Sti picciriddi javanu a la mastra, e sta mastra 
era schetta. Ora mentri sti picciriddi criscìanu, cadi ma­
lata la matri d'iddi: la malatia pirniciusa; lu Signuri si la 
chiamau. Prima di mòriri idda si vôta cu lu maritu e cci 
dici: — «Io moru, e vui v'aviti a maritari 'n'àutra vota; 
ccà cc'è un paru di scarpi: tannu v'aviti a maritari, quan­
nu stu paru di scarpi cadinu pezza pezza.» Muríu: 'un si 
nni parrò cchiù; arristau lu patri e li figghi. La mastra vi­
dennu ca a sti picciriddi cci muríu la matri, cci accumin­
zò a fari tanti carizzii. Passannu 'na picca di jorna, la 
mastra cci dici a la grannuzza di li picciriddi: — «Ru­
sidda, tu mi vôi beni a mia? Si mi vôi beni dicci a tò pa­
tri ca si marita cu mia, e io t'addiventu matri.» Cci arri­
spunni la picciridda: — «Io la vogghiu beni a vassía, ma 
mè matri lassau dittu ca tannu mè patri s'havi a maritari, 
quannu li scarpi cadinu pezza pezza.» — «Locca! cci 
dissi la mastra: tu pigghi sti scarpi, li vagni, poi l'appiz­
zi, e li scarpi 'nfradiciscinu cchiù prestu, e accussì io ad­
diventu tò matri.»

33

Fiabe novelle e racconti popolari siciliani – Vol. II

Giuseppe Pitrè

La picciridda nn'accattau95; cci lu cuntau a li suruzzi: 
hannu appiccicatu96 supra 'na scala, hannu pigghiatu ddi 
scarpi, l'hannu vagnatu tutti, e l'hannu appizzatu unn'e­
ranu. Cuntu 'un metti tempu: ddi scarpi 'nfradiceru e ca­
deru   pezza   pezza.   Quannu   la   figghia   granni   vidi   sta 
cosa, cci dici a lu patri: — «Patri, ora ca li scarpi cade­
ru, pirchì 'un si pigghia a la mè mastra pi mugghieri, ca 
idda di nuàtri 'un ni vidi di l'occhi?» Lu patri fici finta 
'un la sèntiri, ma assuppau. Manna nni la mastra e 'nta 
pocu tempu s'ha fattu stu matrimoniu.

Lassamu a iddi, e pigghiamu ca cc'era un Re e 'na 
Riggina. La Riggina era gràvita: a li novi misi cci vennu 
li dogghi. Si vôta lu Re e sùbbitu ordina 'na mammana. 
Veni la mammana pi tinilla97: 'nfila la manu e nesci sen­
za   manu.   Chiamasi   'n'àutra   mammana;   idda   'nfila   la 
manu, e nesci puru senza manu. La terza, la stissa cosa. 
Si jetta un bannu: — «Cu' voli vèniri a tèniri la Riggi­
na, chi vinissi, ca avirrà un gran cumprimentu.» Cu' cci 
avía a jiri!

Comu la parrastra di ddi picciriddi, ca già eranu gran­
ni, lu senti, chiama  lu tammurinaru, e cci ammutta la 
figghiastra e cci dici98: — «Chista fa la mammana: pig­
ghiativilla; ca la fa figghiari prestu a la Riggina...»

95 La fanciulla ci credette.
96 Appiccicari, salire aggrappandosi.
97 Viene la mammana per assisterla.
98 Appena che la madrigna (la maestra) ode il bando, chiama il tamburino, 

(il banditore), e gli spinge innanzi la figliastra.

34

Fiabe novelle e racconti popolari siciliani – Vol. II

Giuseppe Pitrè

La picciotta cchiù morta ca viva, 'un appi chi fari, si 
misi a caminari: e chiancennu chiancennu dicía: — «E 
com'haju a fari? Quannu mai haju fattu la mammana!» 
— «Ih! figghia mia, cci dicinu li servi, a malu voscu fa­
cistivu li ligna99!»

La picciotta 'un sapennu a cui arraccumannàrisi, si fa 
purtari supra la sepurtura di sò matri e si metti a chianci­
ri e a 'ddimannari ajutu. Ddoppu un mumentu si sulleva 
la balata, si susi la matri e cci dici: — «Cci curpi tu, fig­
ghia mia, ca accattasti la binivulenza100. Ma sai ch'ha' a 
fari? Comu vai a Palazzu, fàtti priparari 'na bella tina di 
latti e 'n'àutra d'acqua; mèttiti un fadali pi davanti101; tra­
si nni la parturenti, 'nfila la manu e cci dici a la criatura: 
Nesci fora, veni ccà, picciridduzzu mio. Com'iddu nesci, 
tu lu lavi 'nta la tina d'acqua, e poi lu jetti nna chidda di 
lu latti.»

La povira Rusinedda acchianò a palazzu e si faci pri­
parari chiddu chi cci avía dittu sò matri. Com'idda dici: 
«Nesci fora, picciridduzzu mio,» allocu di un picciriddu 
vidi nèsciri un sirpenti. Lu lava cull'acqua frisca e poi lu 
jetta 'nta la tina di latti. La Riggina cuntintuna ch'avía 
nisciutu di lu piriculu, ha pigghiatu ducent'unzi e cci l'ha 
datu a la picciotta.

99 Eh! figliuola, le dicono i servi, in brutte mani siete capitata! Fari ligna a 
malu voscu, lett., far legna a cattivo bosco; e fig. apporsi male consigliarsi 
male ecc.

100 Si solleva la lapida, si alza la madre e le dice: La colpa è tua, figliuola 

mia, che comperasti (a tanto prezzo) la benevolenza (di questa tua matrigna).

101 Mettiti un grembiale davanti.

35

Fiabe novelle e racconti popolari siciliani – Vol. II

Giuseppe Pitrè

Comu la picciotta torna a la casa, la parrastra si 'ntisi 
calari 'na negghia102, cà 'un la putía cchiù nè sèntiri ne 
vidiri: — «'Un muristi!?, cci dici. — «E pirchì avía a 
mòriri?» La 'nfami parrastra si pigghia ddi ducent'unzi e 
cci secuta a fari mali disprezzi.

Jamu a lu sirpenti, ca ddoppu 'na pocu di jorna, accu­
minzò a dumannari la minna103. Cci va 'na nurrizza; lu 
sirpenti si cci appizza a la minna: cci mancia la virina104 
e finisci. Cci nni va 'n'àutra: lu sirpenti si cci appizza e 
cci mancia la virina; 'n'àutra, la stissa cosa. Nurrizzi nun 
cci nni vòsiru jiri cchiui. Lu Re allura jetta un bannu: — 
«Cu' voli jiri a nurrizza nni lu Re, havi un gran cumpri­
mentu.» La parrastra chiama lu tammurinaru: — «Tiniti, 
chista havi lu latti!» e cci apprisenta la figghiastra schet­
ta!

La figghiastra chiancennu iju nni sò matri, supra la 
balata; la matri cci dici: — «Comu tu arrivi, fàtti purtari 
'na quartàra di lanna china di latti; c'un catuseddu chi fi­
nisci 'n forma di minnalora puru di lanna: sta minnalora 
ti l'appizzi a la minna e cci la duni 'mmucca a lu sirpen­
ti. E 'un aviri paura105.»

102  La  madrigna si sentì venire un'uggia, un increscimento straordinario. 

(Preso figur. dagli effetti che la nebbia produce in noi.)

103 Dumannari minna, dimandar latte (minna, mammella).
104 Virina, s. f. tutto il corpo della mammella, la glandola.
105 Comu tu arrivi ecc. Appena tu giungi, fatti portare una mezzina piena di 
latte con un tubicino che termina a forma di poppatoio di latta; questo poppato­
io te l'applichi alla mammella, e lo dai in bocca al serpente; e non aver paura.

36

Fiabe novelle e racconti popolari siciliani – Vol. II

Giuseppe Pitrè

La figghia va a Palazzu, si fa fari sta quartàra e accu­
menza a dari latti. Lu sirpenti s'affunciò, e dàlla ca dàlla 
a sucari106. Pi du' anni Rusinedda fici sta vita: e a li du' 
anni: — «'Un vogghiu cchiù minna!» dici lu sirpenti cu 
'na vuci chi facía scantari. Cci dunanu quattrucent'unzi, 
e Rusinedda si nni va a la casa. La parrastra comu la 
vidi: — «Arreri vinisti?» — «'Unca 'un è chista la mè 
casa? cci dici Rusinedda; io vi purtai quattrucent'unzi.» 
— «E io chi nn'hê fari?» cci dici la parrastra; e si li pig­
ghiau.

Arrrivannu ca avìanu passatu 'na pocu d'anni bastanti, 
a lu sirpenti cci veni la sfilu di maritàrisi. Lu maritanu: 
ca fora nun si sapía ca lu Riuzzu era sirpenti; e ddoppu 
la prima notti trovanu la mugghieri morta. Friquintava­
nu107 a fallu maritari: quantu mugghieri pigghiava, tanti 
nn'agghiurnavanu morti. Chi s'avía a fari? Si passa lu 
bannu; la parrastra chiama lu tammurinaru: — «Viniti 
ccà: pigghiativilla: idda lu tirau, idda lu nutricau, e idda 
si l'havi a pigghiari108!» Povira figghia, comu fu 'mmanu 
di li servi, si fici purtari, a lu solitu, nni sò matri: — 
«Ah! matri mia, e com'haju a fari?!» La matri cci affac­
cia di la sepurtura e cci dici: — «Sai ch'ha' fari? Comu 
vai a Palazzu, pìgghiati a lu sirpenti e maritatillu. Comu 
t'assettanu a tavula, chiddu chi ti trovi davanti dunaccil­

106 Il serpente s'afferrò (colla bocca al poppatoio) e dàlli e dàlli! a succhiare.
107 Friquintavanu, qui proseguivano, tornavano.
108 Venite qua (dice la madrigna di Rosina al banditore); prendetevela (Ro­
sina); essa lo tirò (il serpente, quando esso venne in luce), essa lo allattò, ed 
essa se l'ha a prendere (in isposo).

37

Fiabe novelle e racconti popolari siciliani – Vol. II

Giuseppe Pitrè

lu a iddu. Quannu è ura di jiriti a curcari, dicci a li dami 
di Curti ca nun vôi  a nuddu,  cà  ti spogghi  tu sula109. 
Comu arresti sula cu lu sirpenti iddu ti dici: — «Spòg­
ghiati e va cùrcati.» Tu nun ti spugghiari; anzi cci ha' a 
diri: — «Spugghiàtivi e va curcàtivi.» E comu cci dici 
accussì, iddu jetta la prima spogghia. Ddoppu ti dici: — 
«Va,   spògghiati   e   va   cùrcati;   e   tu   cci   arrispunni:   — 
«Spugghiàtivi e va curcàtivi» e vidi ca iddu jetta la se­
cunna   spogghia.  Ddoppu   iddu  ti   dici   arreri:   —  «Ora, 
spògghiati e va cùrcati;» e tu la stissa cosa: senza spug­
ghiàriti mai. A li setti voti iddu jetta l'urtima spogghia, e 
ddocu t'addiventa un beddu giuvini ca mai lu paru. Allu­
ra vi curcàti, e comu siti curcàti, ddoppu li du' uri ti du­
manna: — «Rusina, Rusina, chi ura è? Tu cci dici: — 
«Ura chi mè papà torna di lu tiatru.» Iddu stà n'àutru 
pizzuddu: — «Rusina, Rusina, chi ura è? — Ura chi mè 
papà manciava pi sira» cci arrispunni tu. Di poi a punta 
di jornu: — «Rusina, Rusina, chi ura è?» — «Ura chi 
mè   papà   chiamava   lu   cafè.»   Comu   nesci   lu   Suli:   — 
«Rusina, Rusina, chi ura è?» — «Ura chi mè papà chia­
mava la bivanna.» — Allura lu Riuzzu t'abbrazza e ti 
dici: — «Tu si' mè mugghieri; ma sta' avirtenti a nun 
dillu a nuddu, masinnò si' persa!»

Cu stu latinu a cavaddu la figghia si partíu di la chie­
sa unn'era sò matri, e si nn'ha jutu a Palazzu; s'ha mari­
tatu cu lu sirpenti; cci ha datu a tavula tuttu chiddu chi 

109 Quando sarà ora d'andare a letto, di' alle dame di corte che (non hai biso­

gno di loro per isvestirti) ti spogli da te sola. Vedi vol. I, pag. 43 n. 6.

38

Fiabe novelle e racconti popolari siciliani – Vol. II

Giuseppe Pitrè

avía davanti; poi  la sira: — «Spògghiati!» — «Spug­
ghiàtivi.» — «Chi ura è?» — «Ura chi mè papà vinía di 
lu tiatru.» — «Tu si' mè mugghieri.» — «Tu si' mè ma­
ritu» e finiu110. Lu 'nnumani la picciotta era bedda cun­
tenti. Lu jornu lu Riuzzu accumparia sirpenti, la notti un 
beddu giuvini e si gudía l'amuri.

Passannu 'na pocu di misi la Riggina matri un si putía 
pirsuadiri ca la Rigginedda stava accussì cuntenti cu lu 
sirpenti; si sfirniciava pinsannu a sta cosa: ma, 'un cci 
nni dicía nenti.

'Na jurnata la Rigginedda cci addumanna pi grazia a 
sò maritu di farisi vìdiri ammenu pri na 'vota omu. Iddu 
cci l'accurdau e cci dissi: — «Dumani affaccia di lu fini­
struni: tu vidi passari un Cavaleri chi ti saluta cu lu cap­
peddu: chistu è tò maritu; ma sta' attenta a fatti toi, ca si 
tu pìpiti, lu maritu cci l'appizzi; e tannu mi pôi truvari, 
quannu mi cerchi 'ntra fàvuli e cunti111.»

Lu 'nnumani comu fineru di manciari lu sirpenti spi­
ríu. La Rigginedda affaccia a lu finistruni: la Riggina cu 
idda. Passa un cavalirottu, si leva lu cappeddu e saluta. 
Idda lu saluta e cci ridi. La Riggina si squadiàu112, l'af­
ferra pi li capiddi e la tira dintra: « — Ah! traditura, ac­

110 Con queste forme ellittiche la novellatrice riassume tutto il dialogo tra il 

serpente e Rosina.

111 Ca si pìpiti, ecc. che se fiati (parli appena) con alcuno (di questo fatto), 
ci perdi il marito; e allora solo potrai trovarmi, quando mi cercherai tra fiabe e 
novelle.

112  La regina madre entrò in sospetto.  Squadiarisi  qui entrar subito in so­

spetto per cosa che si sia intraveduta o intesa o capita appena.

39

Fiabe novelle e racconti popolari siciliani – Vol. II

Giuseppe Pitrè

cussì  tratti a mè figghiu pirchì è sirpenti?» La povira 
nora comu si vidi fari sta parti, si scorda ca lu maritu l'a­
vía appricittatu113, e cci dici: — «Maistà, chiddu chi vi 
pari unu stràniu, chistu è vostru figghiu, ca è 'nfatatu, e 
lu tennu li fati 'n putiri: la notti è omu, e lu jornu è sir­
penti.»

La   notti   lu   sirpenti   'un   s'arricugghíu!...   s'arrigurdau 
idda di la parola di lu maritu, e si metti a chianciri a 
chiantu ruttu. Ddoppu pigghia 'na pocu di dinari e pòlisi 
di bancu e sferra. Camina, camina: a lu primu paisi chi 
junci trasi, vidi 'na pòlisa, s'addùa la casa e grapi lucan­
na cu la scrizioni: Tri jorna d'alluggiamentu francu, ba­
sta chi  mi cuntati  favuli e  cunti. Accuminzò  'na   gran 
prucissioni di genti a sta lucanna: cu' java e cu' vinía. 
'Na jurnata cci va 'na vecchia e cci cunta: — «Stamatina 
vitti 'na cosa curiusa 'nta 'na campagna. Mentri ch'io era 
'nta sta campagna viju di 'na ciacca114 di muntagna nèsci­
ri un beddu giuvini, cu 'na trùscia di robbi 'n testa pi jilli 
a lavari. Comu junci a lu ciumi, dici: «Ah! ca si cci fussi 
mè mugghieri, io cci darría li robbi, e idda li purtiria  
nna la muntagna e cci li darría a li fati!» — «Veru! cci 
dici la Rigginedda chi facía di lucannera; — e lu sapiti 
lu lucali unn'è? mi cci vuliti purtari?» — «Sissignura!» 
E si nn'hannu jutu pi sta campagna.

113 Appricittari, consigliare imponendo, farsi per forza promettere. Viene da 

precettu.

114 Ciacca, fenditura.

40

Fiabe novelle e racconti popolari siciliani – Vol. II

Giuseppe Pitrè

Comu juncèru vicinu lu ciumi, la picciotta nun fu loc­
ca: licinziau a la vecchia e s'ammucciau 'nta un mac­
chiuni115. Veni lu maritu  cu la trùscia:  — «Ah!  mug­
ghieri  mia,  dici,  comu  sugnu  arruinatu!  Ah! ca si  cci 
fussi mè mugghieri, io cci darría li robbi, e idda li purti­
ría nna la muntagna e cci li darría a li fati!» 'Nta un dittu 
e un fattu nesci la mugghieri e si cci fa accanusciri a 
iddu. Iddu cci cunta zoccu avía patutu e zoccu avía a 
fari idda pi putillu libbirari.

La mugghieri pi lu granni amuri chi cci avía va a la 
muntagna, trasi nna la ciaccazza e cci dici a la fata mag­
giuri: — «Voscenza pigghia: ccà cci su' li robbi.»

— «E chi vuliti?»
— «Vogghiu zoccu voli Voscenza»
— «E chi v'hê dari?» cci dici la fata.
— «Zoccu sapi Voscenza.»
E «chi vuliti?» e «zoccu voli,» passau tutta la jurnata 
e stava scurannu. Quannu macari all'àutri soru cci parsi 
piatusa, cci dissi la nica:116 — «Ma 'un la vidi quant'ha 
patutu sta puvuredda! E dunaccillu zoccu cci ha' a dari; 
e lassala jiri. — «'Nca mentri lu dici tu, arrispunni la 
fata maggiuri, pìgghiati (cci dici a la Rigginedda) a tò 
maritu, e portatillu.»

Figurativi la cuntintizza. Curri a lu ciumi; si va a pig­
ghia a sò maritu e 'n tempu chi si cunta fôru a la lucan­

115 Macchiuni, accr. di macchia.
116  Quando la Regina fece pietà anche all'altre sorelle-fate disse la parola 

(alla maggiore).

41

Fiabe novelle e racconti popolari siciliani – Vol. II

Giuseppe Pitrè

na. A lu 'nnumani matinu si partinu e vannu a Palazzu. 
Comu juncinu si mettinu a cuntari tutta lu passaggiu: e 
lu Riuzzu cuntau ca li fati l'avevanu 'nfatatu dintra la 
ventri di sò matri, e la fataciumi cci l'avía fattu livari sò 
mugghieri. La Riggina granni si pintíu di la mala parti 
chi cci avía fattu, e cci addimannau pirdunu a la nora: e 
hannu fattu paci: e fôru pi sempri filici e cuntenti

E nui nni munnamu li denti.

Palermo117.

VARIANTI E RISCONTRI

Re Cavallu (Ficarazzelli)

Un re e una regina ebbero, per voto, un figlio, che però nacque 
cavallo. Venutagli voglia di sposarsi, gli fu data una ragazza di 
bassa condizione. La notte essa glielo rivelò, e il cavallo la ucci­
se. Così fu della seconda moglie, sorella alla prima. La terza per 
via di moine se ne cattivò l'animo, e si fe' credere di alto legnag­
gio. Costei riuscì a farsi dire che cosa ci volesse per farlo diventa­
re uomo: ed ella lo eseguì, entrando in un vicolo strettissimo, ri­
pulendolo di tutte le ragnatele e tutte le sporchezze, in mezzo a 
persone feroci ed use a malfare. Alla fine del vicolo le si voleva 
far violenza, ma le mura parlarono e dissero che nessuno era stato 
fino allora così generoso da far loro il bene che la bella ragazza. 
Essa dunque uscì a salvamento, e il marito cavallo prese forme di 
uomo.

117 Raccontato dalla Messia.

42

Fiabe novelle e racconti popolari siciliani – Vol. II

Giuseppe Pitrè

Re Porcu (Montevago)

La moglie invitata ad una festa da ballo, nel tempo che ella già 
si gode il marito uomo, è per tre sere di seguito additata con deri­
sione come moglie d'un porco; e quasi vituperata perchè abbia 
l'improntitudine di mescolarsi con donne che hanno bei mariti. La 
terza sera però ella perde la pazienza, e dimenticando il comando 
del marito di serbare il segreto sull'esser suo dichiara che quello 
che a loro sembra un porco, la notte è un bell'uomo. Detto ella 
ciò, sparisce il marito.

Re Scursuni (Noto)

Un padre, rimasto vedovo, promette alla figliolina che tornerà 
a sposarsi quando infracideranno un paio di scarpe che sono sotto 
il letto e un berrettone che è dentro la cassa. La ragazza, per con­
siglio dell'anima della madre, nell'andare a palazzo reale per assi­
stere come levatrice la giovane regina, si provvede di 20 paja di 
scarpe, 20 vestine, 20 sottanine, 20 camicie, 20 fazzoletti, e un 
paio di guanti di ferro, coi quali riesce a far venire in luce il por­
tato della principessa, che è uno scorsone. Questo, appena nato, è 
messo in mezzo a un tino di calce vergine, e così vive.

Varianti   siciliane   della   nostra   fiaba   sono   la   42   e   43   della 
GONZENBACH (Sicil. Märch.): Vom Re Porco e Die Geschichte vom  
Principe Scursuni, che pure son da accostare alle suddette di Fi­
carazzelli, Montevago e Noto. Nel principio sa della  Pilusedda 
(n. XLVII,) e della  Zezolla, I, 6 del  BASILE; nel resto è la stessa 
della  Isabelluccia, novella sanese del  GRADI  (Saggio di Letture  
varie per  i  Giovani,  pag.  141) e  si  riscontra  col  Sor  Fiorante 
Mago, XIV delle  Novelline di S. Stefano  del  DE  GUBERNATIS. Le 
sorelle son figlie d'un boscaiuolo; sposato il re serpe la terza, egli 
diventa uomo. La ragazza svela il fatto alle sorelle, e perduto il 

43

Fiabe novelle e racconti popolari siciliani – Vol. II

Giuseppe Pitrè

marito lo riacquista solo dopo lungo pellegrinaggio col consumo 
d'un paio di scarpe di ferro, d'un bordone e d'un cappello, e con 
tante lagrime da empirne de' fiaschi. Nella Maestra, n. XVII della 
Novellaja fiorentina dell'IMBRIANI, non è la madrigna che perfidia 
a danno delle figlie del marito, ma bensì il marito per suggestione 
della seconda moglie. Il Principe Orso della Vigilia di Pasqua di 
Ceppo del GRADI, meno il fatto della maestra divenuta poi crudele 
matrigna, è anch'esso una versione toscana della nostra novella. 
La punizione pel segreto già rotto è che la moglie prima di ricon­
giungersi col marito debba consumare 7 paia di scarpe di ferro, 7 
bordoni di ferro, ed empire di lagrime 7 fiaschette. Una versione 
napoletana è Lo Serpe, II, 5 del Cunto de li cunti: «Lo Re de Star­
za longa marita la figlia co no serpe, e scopierto ch'era no bello 
giovene l'ardette la spoglia; isso volenno rompere na vetriata pe 
foire, se rompe lo capo, nè trovanno remmedio, la figlia de lo re 
lassa la casa de lo Patre, e 'ntiso da na Vorpe lo secreto de sanare 
lo  'nnamorato,  accide  malitiosamente   la  Vorpe,  e  de  lo  grasso 
suio e de varie aucielle ontanno lo giovane feruto, ch'era figlio de 
lo Prencepe le deventa marito.» El corbattin, n. VI della Novella­
ja milanese dell'IMBRIANI, è una versione lombarda, ma differisce 
alla fine.

Una   versione   bolognese   è  La   Fola   dèl   Re   Purzèl,   della 
CORONEDI-BERTI; (vedi pure  El Re Crin, novella piemontese del­
l'ARIETTI). Versione veneziana è Der Prinz mit der Schweinshaut 
(Il principe dalla pelle di porco), n. 12 delle  Volksmärchen aus  
Venetien di WIDTER e WOLF nel Jahrbuch für rom. und engl. Lit. 
VII, II, (vedi a pag. 254 di esso volume la erudita nota del Kö­
hler).

Altra versione è nelle Tredici piac. notti dello  STRAPAROLA, II, 
I: «Galeotto, re d'Anglia, ha un figliuolo nato porco, il quale tre 
volte si marita, e posto giù la pelle porcina, e divenuto un bellissi­
mo giovane, fu chiamato Re Porco.»

44

Fiabe novelle e racconti popolari siciliani – Vol. II

Giuseppe Pitrè

Si ravvicini, del resto, alla XIII di questa raccolta; pel segreto 
rivelato si consulti  lu Re Sonnu, e la 76 delle  Sicil. Märchen; e 
per altro la 32 e la 48 della stesse Sicil. Märchen.

45

Fiabe novelle e racconti popolari siciliani – Vol. II

Giuseppe Pitrè

LVII. 

La 'Nfanti Margarita.

Cc'era   'na   vota   un   mircanti,   e   stu   mircanti   avía   la 
mugghieri e tri figghi fimmini, e la granni era accussi 
bedda ca pi li so' biddizzi si chiamava la 'Nfanti Marga­
rita. Arrivannu sti figghi a 'na certa età, accuminzaru a 
jiri a la scola. La mastra era 'na picciotta, e a sti piccirid­
di cci facía sempri tanti cosi graziusi. Passannu tempu, a 
sti picciriddi cci muríu la matri, e la mastra ca li trattava 
pi 'ntentu cci misi a fari cchiù cosi di lu solitu. 'Na jur­
nata cci dissi idda a la 'Nfanti Margarita: — «Margarita, 
si tò patri s'havi a maritari pirchì 'un si pigghia a mia?» 
La picciridda ca era giudiziusa, cci lu dissi a lu patri; lu 
patri ca sapía ca li picciriddi 'un javanu a mali meriti118, 
si pirsuasi e si la pigghiau. Lu forti chi119 chista si mari­
tau, cci vutau lu vudeddu contra Margarita, ca cci paría 
ca la picciridda avía un supranìggiu.

'Na jurnata la manna a caminata cu la cammarera; la 
cammarera avvisata: 'nta lu megghiu la lassa sula e la fa 
spèrdiri 'nta 'na campagna sularina. Sta picciridda chian­
ci,   chianci;   cci   cumparisci   'na   vecchia   e   cci   dici:   — 
«Chi hai ca chianci?» — «E ch'haju ad aviri? mè parra­
stra mi mannò a caminata e io mi spersi.» — «Sa' ch'ha' 

118 Jiri a mali meriti, peggiorar di condizione, scadere dal primitivo benes­

sere.

119 Appena che, tosto che.

46

Fiabe novelle e racconti popolari siciliani – Vol. II

Giuseppe Pitrè

a fari ? vattinni 'nta stu palazzu ccà vicinu, ca chissu è 
bonu pi tia.» Sta picciridda camina, camina, junci a lu 
palazzu, acchiana e vidi belli càmmari. — «Ddoràzia, 
ddoràzia!» Chi ddoràzia e ddoràzia! ca 'un cci arrispun­
neva nuddu! Trasi e senti un lamentu; talia 'n funnu 'nta 
'na camnara e vidi 'na povira donna tutta 'nsangunïata. 
La picciridda cerca li casciuna di li cantarana120  e pig­
ghia linzola beddi netti, e cci cància lu lettu. — «Ah! 
figghia mia, lu Signuri ti lu paga,» cci dici la donna. Va 
nna la cucina, lava ddi linzola, e poi appulizía tutta la 
casa.

Jamu   a   la   parrastra   ca   ddoppu   ca   sò   figghiastra   si 
spersi arristò cuntintuna. 'Na jurnata si va a talía a lu 
specchiu, e dici:

— «Specchiu mè ritunnu,
Cu' cc'è cchiù bedda di mia a lu munnu?»

Si vôta lu specchiu e cci arrispunni:
— «Cc'è lu Suli, cc'è la Luna,
Cc'è la 'Nfanti Margarita.»

— «Comu, comu?! Idda viva è Margarita?» — «Sicu­
ru ch'è viva: cci arrispunni lu specchiu, ed è 'nt'ôn palaz­
zu chi fa di patruna.»

Lassamu a idda e pigghiamu a la 'Nfanti Margarita. 
La 'Nfanti Margarita ogni jornu facía lu muzzu a la stad­

120 La fanciulla fruga pei cassoni dei canterani.

47

Fiabe novelle e racconti popolari siciliani – Vol. II

Giuseppe Pitrè

da121 a sta povira donna firuta, ca era un'arma cunnanna­
ta. La parrastra va a lu specchiu:
— «Specchiu mè ritunnu,
Cu' cc'è cchiù bedda di mia a lu munnu?»
— «Cc'è lu Suli, cc'è la Luna
Cc'è la 'Nfanti Margarita.»

— «'Unca ch'haju a fari pi livarimilla di 'mmenzu sta 
'Nfanti Margarita?» — «Chiama 'na vecchia maàra, dù­
nacci stu 'ntrizzaturi 'nfatatu e dicci ca cci lu va a duna a 
la 'Nfanti Margarita122.» La signura accussì fici, e la vec­
chia si partíu pi jiri a vidiri a la 'Nfanti Margarita.

Ora   'nta   mentri,   la   donna   firuta   finíu   lu   sò   tempu, 
s'abbrazzau a Margarita e cci dici: — «Io finivi la mè 
cunnanna; e pi tuttu lu beni chi tu m'ha' fattu, io ti lassu 
tuttu stu palazzu cu tuttu chiddu chi cc'è dintra; ma sta' 
accura, sai! pirchi tò parrastra ti teni li vigghi123.» E spi­
ríu.

'Na jurnata mentri Margarita era a la finestra, veni e 
veni la vecchia e si finci ch'era sò nanna. Picciotta sin­
cera, Margarita la faci tràsiri. — «Chi si' bedda, figghia 
mia!... Chi beddi capiddi chi hai!... Aspetta, ca ti li striz­
zu.» La picciotta cci critti e si fici strizzari. 'Nta lu meg­
ghiu, sta vecchia maàra cci attaccau la 'ntrizzaturi, e la 

121  Fari lu muzzu di la stadda, far tutti quei bassi servigi che farebbe un 
mozzo da stalla; qui rifacendo il letto, lavando la biancheria sporca, cucinando, 
rigovernando i piatti, spazzando le stanze ecc.

122 Chiama una vecchia strega, dàlle questo intrecciatoio (di capelli) fatato, 

e dille che vada a darlo alla infante Margherita.

123 Tèniri li vigghi, vigilare, spiare.

48

Fiabe novelle e racconti popolari siciliani – Vol. II

Giuseppe Pitrè

Margarita arristò 'nfatata. La vecchia, zittu tu e zittu io, 
si nni turnò a la casa.

Ddoppu   jorna   scinni   l'arma   libbirata   e   cci   leva   la 
'ntrizzaturi; e comu cci lu leva la Margarita arrivinni. — 
«Ti lu dissi io? Tò parrastra ti teni li vigghi. Sta' accura 
pi 'n'àutra vota, cà io nun pozzu scìnniri cchiù pi fàriti 
arrivìsciri.» La parrastra ddoppu si talía a lu specchiu:

— «Specchiu mè ritunnu,
Cu' cc'è cchiù bedda di mia a lu munnu?»

Rispunni lu specchiu:

— «Cc'è lu Suli, cc'è la Luna,
Cc'è la 'Nfanti Margarita.»

— «'Nca idda arreri viva è?» — «Sì. Talè ch'ha' a 
fari, arrispunni lu specchiu: chiama la vecchia, cci duni 
sta spinguluni124, e cci lu fa' 'nfilari 'n testa a Margarita.» 
Dda vecchia mmaliditta cci iju, e si fincíu una ca la notti 
vulía alluggiamentu. Comu Margarita si la ricivíu, di ddi 
cannistra vacanti chi idda cci vinnía, nn' accattava125; e 
carìzzii ccà, e «chi siti bedda!» ddà, si fici tuccari li ca­
piddi. 'Nta un vìdiri e svìdiri, la vecchia scaràna cci 'nfi­
la lu spinguluni, e Margarita arristò 'nfatata. La vecchia 
cci menti setti veli davanti la facci e si nni va. — L'arma 
libbirata 'un cci pottì turnari cchiù nni Margarita pi falla 
arrivèniri!...

124 Spinguluni, spillone.
125 Di ddi cannistra ecc. letteralm. vale: Ella, (la ragazza) comperava delle 
canestre vuote che essa (la vecchia) le vendea; e vale: credea a tutte le moine, i 
complimenti e le carezze che l'astuta vecchiarda le facea.

49

Fiabe novelle e racconti popolari siciliani – Vol. II

Giuseppe Pitrè

Lassamu   a   idda   'nfatata,   e   pigghiamu   ca   cc'era   'na 
vota un Riuzzu ca java a caccia. 'Na jurnata cci veni un 
gran malu timpuni e iddu unni si va a 'rripara? 'nta stu 
palazzu   unni   cc'era   Margarita  'ncantata.   Comu   trasi   e 
vidi   sta   picciotta:   —   «Oh!   chi   rara   facci!   E   com'è, 
'mmarsamata126?» E cci tocca la testa. Comu cci accariz­
zía li capiddi, vidi dda testa di spinguluni127; tira, e la 
picciotta arriveni: — «Ah!..» e si scantau povira figghia 
a vidìrisi sula c'un omu. — «Nun ti scantari, ca io sugnu 
un Riuzzu, e nun ti fazzu mali. — Ora dimmi: com'è ca 
tu si' ccà sula?» E ddocu idda cci cuntau una di tuttu. 
Cci dici lu Riuzzu: — «Mischina! mischina! Ora fàtti 
curaggiu, ca ora ccà cci sugnu io.» Sti cosi si sannu: 
«Mi vô' bèniri tu a mia?» «Sì; e tu128?» S' abbrazzaru, si 
vasaru: lu Riuzzu la chiuiju e turnò a la casa. Comu jun­
ci, cci cunta lu tuttu a  sò  matri,  la matri  cci  dici: — 
«Haju capitu; jàmula a vìdiri e poi si nni parra.» Si par­
tinu e vannu  'nzèmmula  nni sta  picciotta.  La Riggina 
comu la vidi: — «Figghiu mio, cci dici a lu Riuzzu, 'un 
si  nni   parra   cchiù:   chista  è   tò  mugghieri.»  Si   l'hannu 
pigghiatu; li carrozzi eranu jusu pronti; si l'hannu misu 
'n carrozza; e si l'hannu purtatu. 'Nta mentri, la parrastra 
pigghia lu specchiu:

— «Specchiu mè ritunnu,

126 Oh che è ella imbalsamata?
127 Vede la capocchia dello spillone.
128 Queste cose si sa come vadano. (Egli avrà dimandato subito alla ragaz­

za.): «Mi vuoi tu bene?» (Ella avrà risposto) - «Sì, e tu?» ecc.

50

Fiabe novelle e racconti popolari siciliani – Vol. II

Giuseppe Pitrè

Cu' cc'è cchiù bedda di mia a lu munnu?»
— «Cc'è lu Suli, cc'è la Luna,
Cc'è la 'Nfanti Margarita.»

— «Ah! ancora viva è!?» — «Sì; e ora 'un cci hai 
cchiù chi cci fari, ca si la pigghia lu Riuzzu, e tu pôi 
cantari monacu129.» E comu idda senti accussì, si rumpi 
la testa mura mura.

Lu   Riuzzu   si   pigghiò   a   la   'Nfanti   Margarita,   e   la 
'Nfanti Margarita cci dissi: — «Ora si tu vôi bèniri a 
mia, m'ha' a fari un gran piaciri. Li' me' soru su' tanti 
sfurtunati130, ca su' 'mmanu a dda 'nfami di la mè parra­
stra (nenti sapennu la Margarita ca cci avìanu scattatu 
l'occhi a la parrastra). Mànnali a pigghiali131, e falli vè­
niri ccà.» Lu Riuzzu li mannò a pigghiari e li 'mpalaz­
zau 'nta lu sò palazzu, e ficiru tutti vita di principissi.

Iddi arristaru filici e cuntenti
E nui semu ccà e nni munnamu li denti.

Palermo132.

VARIANTI E RISCONTRI

Esce  sotto   vari  titoli:  Specchiu   mè billissimu  (Palermo),  La 
'Nfanti Lisabbella  (Bagheria),  La Riggina 'ntra li spini  (Polizzi) 
ecc.

129 Cantari monacu. qui gridare, querelarsi inutilmente.
130 Le mie sorelle son tanto sventurate.
131 Manda a prenderle.
132 Dalla solita Messia.

51

Fiabe novelle e racconti popolari siciliani – Vol. II

Giuseppe Pitrè

La Riggina 'ntra li spini (Polizzi-Generosa).

Una di tre figlie d'un boscaiuolo invidiata dalle sorelle perchè 
più bella, è condotta dal padre in campagna (V. Pilusedda). An­
notta, ed essa si smarrisce dal padre. Ricoverata in un palazzo de­
serto trova insanguinato il letto e la sala. Ella ripulisce tutto. Vie­
ne la Regina tra le spine sanguinante, la conosce e l'abbraccia; ma 
le proibisce di accettar doni dal padre caso mai verrà. Costui un 
giorno andatala a trovare le regala un nastro pei capelli; messose­
lo, ella muore. La Regina la fa chiudere in una cassa e la espone. 
Il Re ha quella cassa, e toglie alla bella morta il nastro; ella rivi­
ve, e sposa il figlio del re. La Regina tra le spine ha scontata la 
sua pena e non è più lacerata.

Nella Lisabbella è questa domanda della madrigna:

«Bellu, mio bellu specchiu,
Cchiù bella di mia cu' cc'è?»

E lo specchio risponde:

«Cc'è la 'Nfanti Lisabbella
ch'è cchiù bella di te.

Nelle  Palli magichi, n. XXXVIII, è un dialogo consimile tra 

un re che si crede bellissimo e uno specchio.

Nelle  Sicil.   Märchen  della  GONZENBACH  la   intiera   novella   di 
Maria, die böse Stiefmutter und die sieben Räuber (Maria, la cru­
dele madrigna, e i sette ladri), Von Maruzzedda, e Von der schö­
nen Anna (La bell'Anna), n. 2, 3, 4, sono versioni della presente. 
Un perfetto riscontro tirolese è nella raccolta dello SCHNELLER: n. 
23,  Die drei Schwestern (Le tre sorelle), ove però son le sorelle 
che con una lor serva strega mandano per invidia a smarrire la so­
rella Maria, e poi saputala salva, la fanno cadere in un sonno pro­
fondo. Si noti anche la variante offerta a pag. 184 della stessa rac­
colta, n. 23 delle  Anmerkungen und Zusätze. Lo stesso fondo ha 

52

Fiabe novelle e racconti popolari siciliani – Vol. II

Giuseppe Pitrè

La fola dèl Mercant delle Nov. popolari bologn. della CORONEDI-
BERTI.

Si legga il principio della XV della Novellaja fiorentina: Il Re 
che va a caccia, e gran parte della XXV: La bella Ostessina, della 
XI delle Novelline di S. Stefano: La crudel matrigna, e del tratt. 5 
della giorn. V del Cunto de li cunti: Sole, Luna e Talia. (Vedi i ri­
scontri della seguente novella).

Il principio è comune alla Parrastra di Casteltermini, alla Mu­
nacedda di Polizzi Generosa, al Sirpenti di Palermo (n. LVI) alla 
48 delle Sic. Märchen, alla Isabelluccia del GRADI, alla Fola di tri 
fradlein della CORONEDI-BERTI ecc. La vecchia ingannatrice che si 
finge parente di Margherita è pure nel Pappagaddu, n. II, e nel­
l'Ervabianca, ove è altresì il Re che va a caccia.

53

Fiabe novelle e racconti popolari siciliani – Vol. II

Giuseppe Pitrè

LVIII. 

Suli, Perna e Anna.

Signuri, cc'era 'na vota un Re e 'na Riggina: stu Re e 
sta Riggina 'un avevanu figghi, e spinnavanu133  p'aviri 
un figghiu o 'na figghia. Lu Signuri cci fici la carità, e 
niscíu gràvita la Riggina. Comu niscíu gràvita la Riggi­
na, a sò tempu cc'eranu li 'Stròlachi; chiamaru a lu 'Strò­
lacu, e lu Re cci dissi: — «Dimmi ch'havi a fari la Rig­
gina?»134

Lu 'Stròlacu osserva la Riggina, e dici: — «La Riggi­
na fa 'na figghia fimmina; ma....» e arristau cu lu  ma. 
Cci dissi lu Re: — «Chi voli diri stu ma?» — «Maistà, 
sta figghia arrivannu a tridici anni, e tuccannu un fusu, 
resta 'ncantata.»

Lu Re sintennu sta cosa: — «Subbitu, dici, chi si fab­
bricassi 'na casa sutta terra.» 'Nta stu mentri la Riggina 
si  java arriminannu135, vinni  l'ura,   e  parturíu:  e   fa   'na 
bedda figghia fimmina. Cunsidirati 'nta ddu palazzu chi 
cuntintizza chi cci fu! Hannu pigghiatu 'na nurrizza, e 
misiru sta nurrizza sutta terra cu la picciridda, pr' 'un cci 
fari vìdiri nè celu nè terra. 'Nsumma sta picciridda java 
criscennu ad ura e a puntu, senza vìdiri nenti. Arrivannu 
all'età di sett'anni, 'na jurnata a la nurrizza cci parsi ca la 

133 Si spiravano, morivano dal desiderio.
134 Il Re chiese all'astrologo che cosa avesse a dare alla luce la Regina.
135 La Regina s'andava movendo, preparando a partorire.

54

Fiabe novelle e racconti popolari siciliani – Vol. II

Giuseppe Pitrè

picciridda durmía; dici: — «Mi vogghiu allianari tantic­
chia;» si pigghia un fusu e 'na cunocchia e si misi a fila­
ri,   spirannu   ca   la   picciridda   durmía   a   sonnu   'nchinu. 
Veni e chi fa? cci veni di jiri a vìviri un bicchieri d'ac­
qua ddà dintra136, posa lu fusu e la cunocchia supra 'na 
seggia e si nni va. Cu' si va a 'rruspigghia? — la picci­
ridda. Si susi la picciridda di lu lettu, vidi lu fusu, cci 
parsi 'na cosa nova; si lu pigghia 'mmanu, e subbitu re­
sta 'ncantata.

Jamu a la nurrizza. Comu trasi la nurrizza e vidi la 
picciridda   'ncantata   ca   paría   'na   murticedda:   —  «Fig­
ghia! Figghia! e comu fazzu?!» e si metti a gridari. Li 
vuci si sentinu sina a susu; scinni lu Re, la Riggina, e vi­
dinu la picciridda, a sènziu sò137, comu avissi statu mor­
ta. Lu patri chiancennu a chiantu ruttu, subbitu subbitu 
ha pigghiatu la picciridda, cci fa fari tri àbbiti unu meg­
ghiu di n'àutru, e la fa vèstiri: — «Chisti su' l'àbbiti chi 
t'avia a fari pi lu 'nguaggiu, figghia mia,» e la fa purtari 
'nta 'na casina sua 'n campagna. Cci conza un billissimu 
catalettu, l'ha chiusu 'nta sta casina, e sta casina 'un si 
grapíu cchiù.

Cci fu un figghiu di Re ca iju a caccia. Si nni vinni 
'na grann'acqua; iddu, mischinu, 'un avennu unni si can­
sari, curríu pi sta casina. A ssi tempi cc'eranu li scaletti 
di sita; jiccaru 'na scaletta di sita, e acchianò lu Bracceri 

136 Ddà dintra, frase comunissima per significare nell'altra stanza.
137 A senso loro, a lor modo d'intendere.

55

Fiabe novelle e racconti popolari siciliani – Vol. II

Giuseppe Pitrè

di lu Riuzzu. Comu acchiana, ammutta lu finistruni138, e 
vidi 'na picciotta bedda, bedda quanto lu Suli, (cà sta 
picciotta, di li sett'anni avía crisciutu sempri). Scinni lu 
Bracceri nni lu Re: — «Maistà, chi bella caccia ch'ave­
mu fattu!» Acchianaru 'nzèmmula, 'ncugna lu Re e vidi 
a sta criatura ca era, comu dicemu nui, viva, cu dda fac­
ci sò 'ncarnata, e cu lu fusu 'nta li manu. 'Nta la cunfu­
sioni nuddu avia pinsatu a livàricci lu fusu. Lu Riuzzu 
cci 'ncugna, la talía e dici: — «Oh figghia mia, chi mi 
pari piatusa!... E sta cosa di li manu?...» e cci leva lu 
fusu di li manu. Comu cci leva lu fusu, la picciotta arri­
veni.

Idda si scanta; ma iddu cci dici: — «Nun ti scantari 
ca cca cc'è tò patri, tò frati139.» Cci detti a manciari e la 
risturau; e tuttu; poi iddu cci dissi: — «Ora io mi nn'ha­
ju a jiri; nun ti dubbitari ca io dumani sugnu arreri ccà.»

Turnannu a la casa la matri cci dici a la Riuzzu: — 
«Pirchi accussì tardu?» — «Matri mia, cci dici iddu, io 
sta jurnata m'haju allianatu tantìcchia a caccia.»

Lu 'nnumani iddu cci turnò arreri a caccia; va a la ca­
sina, nni la picciotta: idda si chiamava Anna; — «Comu 
si'   Anna?»   —   «Bona.»   —   «E   tu   Riuzzu?»   —   «Io, 
bonu.» P'abbriviari sta picciotta a lu capu di novi misi 
era gràvita grossa; parturisci, e fa un beddu figghiu ma­
sculu: e cci misi Suli.

138 Il bracciere monta sulla scala di seta, spinge le imposte del balcone.
139 Non aver paura: qui è (tu trovi un) tuo padre, tuo fratello.

56

Fiabe novelle e racconti popolari siciliani – Vol. II

Giuseppe Pitrè

Jamu a la Riggina vecchia, chi vampiava pi stu fig­
ghiu ca a lu Palazzu 'un cci arrisidía cchiù, e la testa cu' 
sa  unni  l'avia140...  La  Riggina  si   sfirniciava   p'appurari 
unni tracchiggiava stu figghiu; e comu 'un putía appura­
ri nenti, cci dicia: — «Tu mi ha' diri cu cui si' situa­
tu141;» e senza canuscilla, avia 'na gran rabbia contra la 
povira Anna.

Iddu, mischinu, si java a 'llianari cu Suli, ca pi stu 
picciriddu cci niscìanu li ciriveddi. 'Nta stu frattempu ca 
lu picciriddu java criscennu, la matri niscíu gràvita arre­
ri; a li novi misi fa 'na bedda figghia fimmina, e cci misi 
Perna. La Riggina vecchia diceva sempri: — «Figghiu 
tradituri, tu la testa cu' sa' a cu' l'hai!... Tuttu lu Regnu si 
nni va a gammi all'aria....»

Veni ca stu Riuzzu cadíu malatu  e s'allitticau:142  la 
matri cci facía pigghiari còliri di muriri; cu lu dispiaciri 
ca iddu 'un putía stari cu Anna, si sapi ca avia a càdiri 
malatu!

Puvireddu, pigghia 'n sutta manu e cci scrivi 'na littra 
a Anna, e cci dici ca 'un si pigghiassi di pena ca la sò 
malatia è cosa di nenti, e «vogghiu sapiri comu su' li 
picciriddi, ca staju cu pinseri.»

140 Andiamo che la Regina (madre) bruciava per questo suo figlio, che non 

resideva più (stava poco) in Palazzo, e chi sa (pensava ella) dove ha il capo!

141 Essiri situatu, qui avere un'amica con cui svagarsi.
142 Allitticàrisi, ammalarsi così da non potersi più muovere dal letto.

57

Fiabe novelle e racconti popolari siciliani – Vol. II

Giuseppe Pitrè

'Unca iddu java a 'ddipèrdiri a 'ddipèrdiri, e cci assar­

tàru li frevi; e sparrava143. 'Ntra lu sparramentu dici:

«Suli, Perna ed Anna,
Ca mi scippi lu cori e l'arma!»

Comu   la   matri   cci   senti   diri   accussì,   —   «Ah!   sta 
'nsacchì   e   'nsaccòmu144,   ca   m'ha   pricipitatu145  un 
figghiu!» e cci dicía tanti mali paroli146 — «Zittu, zittu, 
figghiu mio, ca stanotti ti fazzu manciari cu Suli!...»

'Nta stu frattempu, idda chiama a la pirsuna fidata di 
sò figghiu, a lu Bracceri, e cci dici: — «O tu mi dici la 
virità, o io ti dicapitu la testa: mè figghiu a cu' havi?» 
Lu Bracceri vidennula accussì 'nfuriata, cci accuminzò a 
trimari lu piddizzuni147, e cci cuntau di lu primu sinu al­
l'urtimu. — «Ah sta scilirata, dici la Riggina, havi a vè­
niri 'nta li me' manu! Dunca, sta jurnata tu m'ha' a purta­
ri a Suli, e si sò matri 'un ti lu voli dari, tu cci dici ca lu 
voli mè figghiu.» Offiziali di cumannamentu, lu Bracce­
ri iju nni la mugghieri di lu Riuzzu. — «Com'è lu Riuz­
zu?» cci spija idda a lu Bracceri; e lu Bracceri cci arri­
spunni: «Migghiuliddu; ma sta jurnata iddu voli a Suli.» 

143 Dunque egli andava a male di giorno in giorno; e fu assalito dalle febbri, 

e delirava.

144 Ah! questa baldracca! (dicea la vecchia Regina). 'Nsacchì e 'nsaccòmu, 
voci comp. da non so chi, e non so come, che si usano per qualificare persone a 
cui si sente di dover dare non belli epiteti. Qui la Regina accorgendosi della 
tresca del figlio darebbe della baldracca alla ignota donna.

145 Pricipitari qui rovinare, condurre a rovina.
146 E le dicea tanti vituperi.
147  Al Bracciere, vedendola egli così infuriata, cominciò a fare il c. lappe 

lappe.

58

Fiabe novelle e racconti popolari siciliani – Vol. II

Giuseppe Pitrè

La matri pigghia a Suli, lu vesti beddu pulitu e cci lu 
cunsigna a lu Bracceri: — «Viditi ca a vui l'arraccuman­
nu;   cc'è   paura   di   quarchi   tradimentu?!»   Mischina!   lu 
cori cci parrava.... E lu Bracceri si nni iju. La vecchia 
comu vitti la stampa di lu Riuzzu148 cci dici a stu picci­
riddu — «Ah sciliratu! cchiù sciliratu di tò patri!» pig­
ghia lu picciriddu pi lu vrazzuddu, e cci dici a lu cucine­
ri: — «Te', va a scànnalu, e fammillu apparicchiatu.» Lu 
cucineri a locu d'ammazzallu si lu porta a la sò casa e 
l'ammucciò: e cci fici a la Riggina un apparicchiu149  a 
piaciri d'iddu. Lu menzijornu cci purtò dd'apparicchiu a 
la Riggina vecchia: — «Chistu è Suli!» — «Ah! veni, 
veni ccà, ca ti fazzu manciari cu tò patri, ca mi stati fa­
cennu   mòriri   'n   pàsima150....»   Va   nni   lu   figghiu   e   cci 
dici: — «Te', figghiu mio, mancia: chistu è Suli.»

Lu 'nnumani cci dissi sta 'nfami Riggina a lu Bracce­
ri: — «M'ha' a purtari a Perna, ca l'hê fari manciari cu sò 
patri.» Lu Bracceri va nni la Rigginedda; idda cci dici: 
— «Com'è mè figghiu Suli?» — «Bonu.» — «E mè ma­
ritu?» — «Megghiu; e voli a Perna pi manciari 'nzèm­
mula.» La  Rigginedda   cci fa:   —  «Cc'è  paura quarchi 
tradimentu?» Mischina! lu cori comu cci avissi parratu... 
— «Chi cc'entra tradimentu!» dici lu Bracceri. Idda cci 
vistíu sta picciridda; lu Bracceri si la misi 'n carrozza e 

148 La regina appena vide (nel bambino la stessa immagine) la stampa del 

principe (suo figlio).

149 Un intingolo, una pietanza.
150 Mòriri 'n pasima, morire di lungo e penoso patire.

59

Fiabe novelle e racconti popolari siciliani – Vol. II

Giuseppe Pitrè

si la purtau. Arrivannu 'n Palazzu, la vecchia: — «Ah! 
scilirata   cchiù  di   tò   patri,  ora   ti   fazzu   divèrtiri   io!...» 
Chiama lu cucineri: — «Te' ccà sta picciridda e apparic­
chiamilla.» Lu cucineri si pigghia a la picciridda, l'am­
mùccia, e cci fa un pitàggiu di piaciri151  a la Riggina. 
Idda cci la porta a sò figghiu, ca sempri sparrava di  la 
frevi: — «Te', cci dici, ccà cc'è Perna; mancia cu Perna. 
Dumani ti fazzu manciari cu Anna.»

Lu 'nnumani cci dici a lu Bracceri: — «Dicci a la Si­
gnura Rigginedda  ca lu Riuzzu  è  megghiu  assai, e la 
voli a Palazzu.» Iju lu Bracceri: — «Maistà, cci dici a la 
Rigginedda, vonnu a Sò Maistà a Palazzu. Su' tutti boni; 
lu Riuzzu è menzu bonu, e la voli ddà, e vi guditi la san­
ta paci.»

Idda s'ha vistutu di chidda chi era: avía ancora l'àbbiti 
chi cci avía misu di supra sò patri e s'ha misu 'n carroz­
za. La vecchia era a lu finistruni, e stava cu l'occhi a la 
via. Accumparisci Anna; la vecchia cci va a lu scontru, 
e comu l'appi vicinu, l'afferra e si la strascina pi li capid­
di dicènnucci tanti paroli 'mproprii comu si Anna avissi 
statu una di ddocu 'mmenzu152. E parrannu parrannu si 
l'acchiana susu e la trasi 'nta 'na càmmara unni cc'era 'na 
quadàra d'ògghiu vugghienti. L'accosta a sta quadàra e 
cci dici: — «Spògghiati!» Mentri idda si leva lu primu 
àbbitu, e grida a vuci forti: Suli! l'àbbitu scruscíu comu 

151 Una pietanza di piacere.
152 E cominciò a dirle tanti vituperi come s'ella fosse stata una donna da tri­

vio.

60

Fiabe novelle e racconti popolari siciliani – Vol. II

Giuseppe Pitrè

si fùssinu ciancianeddi. Lu Riuzzu senti stu gran strepitu 
e attenta153. Anna si leva l'àutru àbbitu, e grida cchiù for­
ti: Perna!... e l'àbbitu scruscíu. — «Ah! dici lu Riuzzu, 
mi pari lu strepitu di Anna, chi chiama a li me' figghi!» 
Mentri la vecchia cci fa livari lu terzu àbbitu, lu Riuzzu 
smaniannu si susi, si mètti a grancicuni154 e va a vìdiri. 
Idda levasi lu terzu àbbitu, e grida, ma cu 'na vuci ca li­
vava l'arma: Anna!155 lu Riuzzu, a quattru pedi curri e va 
nna la càmmara, e trova a sò matri ca avía affirratu a 
Anna,   e   la   stava   sdivacannu   dintra   la   quadàra   d'òg­
ghiu156. 'Un vitti cchiù di l'occhi, puvireddu! afferra a la 
vecchia pi li pizzi di la nèspula157, e la jetta 'nta la qua­
dàra. Poi s'abbrazza e si vasa a Anna. Cercanu li fgghi, e 
lu cucineri cci li cunsignau beddi sani e chini di vita. A 
manu a manu niscèru li capituli, e si 'nguaggiàru. Lu cu­
cineri appi un gran cumprimintuni, e
Iddi arristaru filici e cuntenti
E nui semu ccà e nni munnamu li denti.

Palermo158.

VARIANTI E RISCONTRI.

Lu figghiu d'un Regnanti (Polizzi-Generosa).

153 Attintari, origliare, stare in orecchi.
154 A grancicuni, carponi.
155  Notisi che la narratrice nel nominare  Suli,  Perna  ed  Anna  facealo con 

grida lamentose e strazianti.

156 E la stava riversando (buttando) dentro la caldaia d'olio.
157 Li pizzi di la nèspula, metaf., il sedere, le parti di dietro.
158 Raccontata da Rosalia Vàrrica.

61

Fiabe novelle e racconti popolari siciliani – Vol. II

Giuseppe Pitrè

Un principe reale va a caccia con un suo cortigiano, e trova in 
un palazzo disabitato una bella ragazza; indi a non molto la sposa, 
offerendole per lo sposalizio una veste tutta a sonagli ch'era servi­
ta alla Regina per le nozze. In corte non si sa nulla; intanto son 
nati due figli al Principe: Sole e Luna. La Regina saputolo manda 
a prenderli; li fa mettere in forno e ne dà da mangiare ogni dì al 
principe. Quando la Regina manda a prender la nuora, ella che è 
vestita della veste a sonagli, è udita dal marito, che è in tempo per 
salvarla, e inforna la regina sua madre.

Tutta la novella è una variante della 3, e meglio della 4 delle 
Sic. Märchen  della  GONZENBACH:  in quella  i figli sono  T'amu  e 
T'amai, e quando Maruzzedda, la madre, va a morire, grida: T'a­
mu! T'amai! T'amirò! in questa, Anna, anch' essa madre, diman­
da:

«Figghiu mio Suli, figghia mia Luna,
Chi fa donn'Anna sula?»

Perfettamente eguale è il tratt. 5 della giorn. V del  Cunto de li 
Cunti: Sole, Luna e Talia: «Talia morta pe na resta de lino, e las­
sata a no palazzo, dove capitato no Rè 'nce fa dui figlie, la mo­
gliere gelosa l'ha nelle mano, e commanda che li figlie siano date 
a mangiare cuotte a lo patre; e Talia è liberata da lo Rè, facenno 
iettare la mogliera a lo stisso fuoco apparecchiato per Talia.»

Una versione fiorentina è Il Re che andava a caccia, XV della 
Novellaja fior. dell'IMBRIANI. I figli sono Rosa, Fiore e Candida, e 
la madre grida:

«Rosa, Fiore, Candida,
Tu m'hai trafitto l'anima:
Candida, Rosa e Fiore,
Tu m'hai trafitto il core.»

Mutati i nomi e qualche circostanza, il fondo di questa novella è 
negli Ecatommiti di G. B. GIRALDI, II, 2: «Oronte allevato in basso 

62

Fiabe novelle e racconti popolari siciliani – Vol. II

Giuseppe Pitrè

stato ama Orbecche figliola del re di Persia; la piglia per moglie, 
ed ambidue fuggono in Armenia. Il re, fingendosi rappacificato, 
gli   richiama   coi   figliuoli   a   casa:   venuti   che   sono,   egli   uccide 
Oronte, e i figliuoli, e gli offerisce morti ad Orbecche. Ella, vinta 
da estremo dolore, uccide il padre, e poi se stessa.»

Il desiderio de' genitori d'avere un figlio è nella XIII e XIV di 
questa raccolta, e ne' riscontri notati a pag. 121 del vol. I [n. XIII 
Bianca-comu-nivi-russa-comu-focu  – nota per l’edizione elettro­
nica Manuzio]. La predizione dell'astrologo, nelle 26, 27, 28, 45 
della GONZENBACH, nel tratt. 3 giorn. III del BASILE ecc. Un sogno 
che ritrae da essa è nell'Utile col dolce, o vero Quattro Centurie  
di  argutissimi  detti   e   fatti   di  saviissimi   huomini,  del  P.  CARLO 
CASALICCHIO, della Compagnia di Gesù (Venezia, MDCCXXXII) 
III, 6, 3.

Lo incantamento per ragione del fuso ecc. è nella XII del DE 
GUBERNATIS, e nella 2a della GONZENBACH. Per qualche altro parzia­
le riscontro vedi nel presente vol. nov. LVI, pag. 37-38, e nel I, 
nov. XXXVI, pagina 333 e seg., e la nota del Köhler, pag. 206 
vol. II delle Sicil. Märchen.

63

Fiabe novelle e racconti popolari siciliani – Vol. II

Giuseppe Pitrè

LIX. 

La figghia di Biancuciuri.

'Na vota si cunta e s'arriccunta ca cc'eranu du' soru: 
una  ricca  e  una  povira,  ch'avíanu  dui   figghi  fimmini; 
una l'unu, tuttidui picciutteddi. 'Na jurnata la ricca chia­
mau a la povira, e si fici ajutari a fari lu pani. Comu 
sfurnau, pigghia du' cusuzzi minuti e cci nni duna una a 
sò figghia e una a sò niputi: — «Tini', vajìti a jinchiri 'na 
quartaredda d'acqua159» Mentri chi li picciutteddi eranu 
a la funtana, veni e veni 'na vecchia. — «A tia, dici, mi 
la duni ssa cusuzza minuta?» E la figghia di la ricca: — 
«Oh, dici, veru!» La vecchia si vôta cu la figghia di la 
povira: — «A tia, mi la duni ssa cusuzza minuta?» — 
«Tini', pigghiativilla.» La vecchia si la pigghiau bella 
cuntenti e cci dissi: — «Chi pozzi addivintari cchiù bed­
da di lu Suli, e quannu ti pettini ti cadissiru di la testa 
petri domanti, petri priziusi, oru, argentu, e furmentu. — 
«E a tia (si vôta poi cu la figghia di la ricca), chi pozzi 
addivintari làdia comu la pesta, cu la facci crafocchi cra­
focchi, pizzuliata di l'aceddi, e quannu ti pettini chi ti 
cadissiru di la testa pidocchi, linnini e culorvi tanti160.» 

159 Comu sfurnau ecc. Appena essa sfornò il pane, prese due pani minuti, e 
li diè, uno alla figliuola e un altro alla nipote. - «Prendete, dice, andate a riem­
pire questa brocchettina d'acqua.»

160 E a tia ecc. E tu, che possa diventare brutta come la peste, colla faccia 
tutta butterata, beccata dagli uccelli, e che nel pettinarti possano caderti dal 
capo pidocchi, lendini e colubri in gran quantità! (Culorvi per metat„ invece di 

64

Fiabe novelle e racconti popolari siciliani – Vol. II

Giuseppe Pitrè

Basta, li du' picciuteddi turnaru ognuna a la sò casa e si 
jeru a curcari pi li fatti so'.

Lu 'nnumani la povira va pri pittinari la figghia: — 
«Oh chi beni di Diu! Oh chi ricchizzi!» E cci vidi cadiri 
petri domanti, oru, argentu e furmentu. La ricca pettina 
a sò fgghia: — «Oh chi castíu di Diu! Ah ca sugnu cun­
sumata cu tutti sti culorvi! E comu fu, e comu abbinni!» 
e si misi a pilari tutta. Doppu 'na piccaredda di jorna, la 
povira   mannau   la   picciuttedda   nni   la   ricca   pri   fàrisi 
'mpristari lu cirnigghiu161. — «Ma duna accura sai! nun 
cci l'hai a diri pirchì mi servi, a la zia. Si ti spija, dicci 
ca eu hê cerniri antìcchia di cìnniri.» 'Nca, idda, la fig­
ghia, fici  accussì.  Ma  la zia,  ca  era 'ntrinsichèra162, si 
metti a spijari, a dumannari chistu e dumannari chiddu, 
e: «Dimmillu; » e: «A mia mi lu pôi diri,» fina chi la 
picciuttedda cci lu dissi: — «Ora chi voli, zia? avemu a 
spàrtiri lu furmentu di l'oru e li petri domanti.» — «E 
dunni vi vennu sti ricchizzi?» — «Accussì e accussì.» 
— «Ah va beni (dissi 'ntra d'idda la ricca), pri chissu mè 
figghia addivintau brutta e fa pidocchi e culorvi, e chi­
sta, bedda, e fa tisori: nun dubbitari, ca ti l'hê fari chian­
ciri a tia e a ssa vecchia strja chi cci curpa!»

Passau tempu, e la soru póvira (ma ora avia un mas­
senti di ricchizzi) chiamò a sò figghiu, (ca nn'avia unu 
nicareddu), e cci dici: — «Te' tutti sti domanti e petri 

culòvrii come in tutta Sicilia).
161 Cirnigghiu, staccio.
162 'Ntrinsichera, intrigante, ficcanaso.
65

Fiabe novelle e racconti popolari siciliani – Vol. II

Giuseppe Pitrè

priziusi, va' a 'bbannìali sutta lu palazzu di lu Re, e cci li 
vinni, ca nni sarvamu li dinari.» Lu picciutteddu, mitte­
mu ca si chiamava Jachinu, ha fattu zoccu cci dissi la 
matri. Lu Re si lu fici acchianari susu: — «A tia, dici, e 
dunni ti vennu tutti sti tisori ca mancu li pussedu eu?» 
— «Maistà, dici, accussì e accussì va lu fattu.» — «E 
beni, dici lu Re, eu vogghiu annunca canusciri a tò soru, 
ca siddu è veru zoccu mi cunti, eu mi la spusu e la fazzu 
Riggina.»   Lu   'nnumani   'mpaja   cavalli   e   carrozzi:   — 
«Avanti, a la casa di la figghia di Biancuciuri.» Comu 
arrivau: — «Oh chi giuvina bedda cchiù di lu Suli! Oh 
chi ricchizzi chi cci cadinu di la trizza! Olà, chista sia 
mè mugghieri! nenti 'mporta ca nascíu a bàscia furtuna, 
e puvuredda; lu Re fa la Riggina!» Cci ha datu l'aneddu 
e dici: — «Facitila vèstiri di Rigginedda, cusìti vesti e 
mantigghi a battagghiuni163, e mannatimilla a lu palazzu, 
subbitu chi vi mannu la 'mmasciata.» Jetta 'na manata 
tanta di dubbuluna a la genti di 'nta la via164 e si nni tor­
na a palazzu. Cunsidirati la matri di Catarina (mittemu 
ca la picciotta si chiamava Catarina) com'era cuntenti! 
«Haju 'na figghia cunsulata!» jia dicennu tutta allegra. 
Ma sò soru aggruppava fila, e si facía li vudedda pizzi 
pizzi165, e pinsava comu putissi sfuàri contra sò niputi.

163 Cucite vesti e mantiglie a più non posso (a battagghiuni).
164 Accenna al costume de' re e de' principi reali in Sicilia di buttare, uscen­
do in carrozza, monete d'oro e d'argento al popolo. Dubbuluna, plur. di dubbu­
luni, dobbla.

165 Farisi li vudedda pizzi pizzi come l'altra frase, farisi li vudedda 'na ca­
nigghia o fradici; vedi vol. I, pag. 326, n. 1 [vol. I, nota 1248 nell’edizione 

66

Fiabe novelle e racconti popolari siciliani – Vol. II

Giuseppe Pitrè

'Nta stu mentri chi lu Re mannau la 'mmasciata, chi si 
va a cummina? Ca avia murutu la matri di Catarina, e 
perciò la zia l'appi a 'ccumpagnari. Ma chi fa, la birban­
ti! si porta puru a sò figghia, e a Jachinu, ca 'un ni putía 
fari di lu menu. Supra mari, cci leva l'aneddu a Catarina, 
e  tùppiti  la jetta  'n  funnu.   Jachinu  vitti   tutti  cosi;  ma 
scantànnusi 'nfazzi ch'anniava puru a iddu166, si fincíu ca 
durmia. Idda cci metti l'aneddu a sò figghia, e la porta a 
lu Re. «Oh com'è canciata! e comu fu?» — «Chi voli, 
Maistà (dici la matri ) l'aria di lu mari fu; ora, a pocu 
tempu s'arrisetta.»

Jamu a Catarina. Comu affunnau sutt'acqua, si la pig­
ghia la Sirena di lu mari e si la porta a li so' càmmari 
sutta. — «Vidi quantu ricchizzi chi haju! cci dici a Cata­
rina. Chisti su' tutti a tò disposizioni. Quannu 'un cc'è 
nuddu, niscemu all'aria e ti diverti fora; quannu vennu 
pirsuni, allarga l'acqua e nni sammuzzamu167».

Jamu ora a Jachinu, ca l'avìanu fattu guardianu di l'o­
chi a la praja168 di lu mari. Mischineddu, chiancía sempri 
pri sò soru Catarina, e nun avia paci nè notti nè jornu. 
Lu scontranu li fati: — «Zittu, Jachinu, ca ora ti 'nsigna­
mu unn'è tò soru, e tu la pôi vidiri e cci pô' parrari ogni 
jornu. Vidi ca l'havi la Sirena di lu mari: comu tu junci a 
la praja, metti a cantari accussì:

elettronica Manuzio]

166 Ma scantannusi ecc. ma temendo non volesse annegare anche lui.
167 Sammuzzari, attuffarsi.
168 Praja, spiaggia.

67

Fiabe novelle e racconti popolari siciliani – Vol. II

Giuseppe Pitrè

Ah Sirena di lu mari,
Bellu pisci mi fa' fari,
Com'àncilu canti, e l'aceddi addurmisci,
Mannami a mè soru ca m'abbidisci!

e vidi ca tò soru veni.» Jachinu accussì fici: junci a mari 
e canta la canzunedda di li fati. Catarina lu 'ntisi allura. 
— «O matri Sirena, mi cci manna?» La Sirena, la scati­
nau di la sò catina di setti magghi e la fici nèsciri: — 
«Parra cu tò frati, e po' torna, ca t'aspettu.» Accussì fici: 
— «Oh fratuzzu meu!» — «Oh suruzza mia!» S'abbraz­
zaru e vasàru,  e stettiru  'nzèmmula  un  pezzu.  Idda  si 
scutulau li capiddi e cci cascau tant'oru e tanti petri do­
manti e argentu e furmentu, e l'ochi si ficiru li vozzi tan­
ti169. Mentri chi turnavanu a lu palazzu jianu cantannu 
tutti:

«Cò, Cò, di mari vinemu,
Di petri domanti sàzii semu
Di la figghia di Biancuciuri,
Ch'è cchiù bella di lu Suli.
Cò, Cò, Cò.»

L'aggenti li taliavanu comu tanti locchi: — «Senti, senti 
chi cantanu!» e ogni jornu facianu sempri la stissa can­
zuna. Lu Re arristava cuntintuni ca vidia l'ochi sàzii e 
belli grassi: ma 'nfini vinni a sintiri di l'aggenti zoccu 
cantavanu l'ochi a lu ritornu. — «Comu! Comu!  dici; 
quantu sentu! Ddocu machina cc'è!» E chiama a Jachi­
nu. — «A tia, l'ochi chi cosa vannu di corpu?» — «Mai­

169 E le oche mangiarono fino a farsi tanto di ventriglio.

68

Fiabe novelle e racconti popolari siciliani – Vol. II

Giuseppe Pitrè

stà, accussì ed accussì170.» — «Ah, dici, chista mè mug­
ghieri è! Jachinu, senti ch'ha' fari, 'na vota ch'è 'ncatinata 
e nun si nni pô vèniri, dumànnacci chi cci voli pri scati­
nalla. Dicci chi idda a la Sirena si la pigghia cu li boni, e 
si lu fa diri.»

Jachinu lu 'nnumani va a mari a lu solitu; chiama a sò 
soru, e cci dici tuttu quantu. — «Va beni:» dici idda; va 
nni la Sirena, e si metti a pittinalla, a fàricci carizzi e a 
dìricci duci paroli. Discurri di ccà, discurri di ddà, a la 
fini cci dici: — «O matri Sirena, e si havi mali vossia, 
ca mi voli tantu beni, com'hê fari eu? Certu ca li pisci 
mi mancianu: chi cci vurria pri nèsciri eu di ccà?» — 
«Ih, figghia! setti grossi mazzi  di ferru cci vonnu chi 
battinu tutti 'nta un bottu, fatti di setti mastri tutti setti 
frati e tutti 'nta un jornu, e allura si rumpinu tutti li setti 
magghi di la catina tua.» Catarina cci cuntau tutti cosi a 
sò frati. Lu Re, ca la testa l'avia ddà, comu lu vitti cci 
dissi: — «Jachineddu, chi facisti?» — «Maistà cci voli 
chistu e chistu, e s'havi a fari accussì e accussì.» Subbitu 
fattu! Hannu priparatu ogni cosa. Jachinu chiama a sò 
soru; li setti frati mastri battinu li setti mazzi, e la catina 
si rumpi. Lu Re s'ha misu 'n gruppa a Catarina, e vola 
pri lu palazzu, mentri chi la Sirena, ca 'ntisi lu scrùsciu 
di la rumputa, affaccia e si pila tutta. — «Ah comu la 
persi! Ah comu la persi!»

170 A tia, ecc. «A te dico (dimmi, Gioacchino) le oche che cosa evacuano?» 

- «Maestà, così e così» (evacuano oro, argento ecc.).

69

Fiabe novelle e racconti popolari siciliani – Vol. II

Giuseppe Pitrè

Jamu a lu Re. Ammazza a chidda lària chi avia avutu 
pri mugghieri, e la fa salari 'nta un varrili a usu di tunni­
na, mittennu a lu funnu la testa e li manu cu l'aneddu. 
Dipò' cci manna stu varrili a la sòggira. — «Tinì', vi 
manna sta tunnina vostru jènniru.» A stu puntu cc'era la 
gatta e cci facía! — «Meu! meu! dammìnni antìcchia, 
ca ti lu dicu eu! — Meu! meu! dammìnni antìcchia ca ti  
lu dicu eu! — Meu! meu! dammìnni antìcchia ca ti lu  
dicu eu!» — « Ma chi vôi, idda cci dici; no, no, ca mè 
jènniru a mia la mannau.» E si metti a manciari a man­
ciari, jornu pri jornu: e ogni vota la gatta cci ripricava: 
— «Meu, meu, dammìnni antìcchia, ca ti lu dicu eu!» 
Quannu junci a lu funnu: — «Ah, tradimentu! a mè fig­
ghia m'haju manciatu! Oh figghia! Oh figghia!» — «Eu 
ti lu vulia diri, arrispunni la gatta, ma tu pirchì 'un mi 
nni dasti? Ora chiànciti la pinitenza!» Jachineddu fu fat­
tu Ginirali: lu Re e la Riggina si guderu filici e cuntenti, 
e nui ccà senza nenti.

Borgetto171.

VARIANTI E RISCONTRI

In un'altra lezione di Borgetto è una matrigna che getta in mare 

la figliastra e vi sostituisce la figlia. Le oche cantano così:

«Cò, cò, di mari vinemu
D'oru e d'argentu sàturi semu
Di la soru di Jachinu

171 Raccontato a Salomone-Marino da Ninfa Lobaido.

70

Fiabe novelle e racconti popolari siciliani – Vol. II

Giuseppe Pitrè

Luci cchiù di l'oru finu
Cò, cò, cò!»

Questa novella non può disgiungersi dalla seguente, della qua­
le ha il fondo, e dal Burdilluni. Vedi le note che la seguono. Que­
sto solo vuole aggiungersi che il fondo della presente fiaba è nel 
Cunto de li cunti, III, 10: Le tre fate: «Cicella maletrattata da la 
Matreia è regalata da tre Fate: chella 'mediosa 'nce manna la fi­
glia, che ne recevè scuorno, pe la quale cosa mannato la Figliastra 
a guardare Puorce, se 'nnamora no gran Segnore, ma pe malitia de 
la Matreia  l'è dato  'ncagno la figlia  brutta,  e lassa la  figliastra 
drinto na votte pe la scaudare. Lo Signore scopre lo tradimiento, 
'nce mette la figlia, vene la Matreia la sporpa co l'acqua cauda, e 
scopierto l'arrore s'accide.»

La sostituzione della bella colla brutta è pure nella  Isabelluc­

cia nel GRADI, Saggio di lettere varie ecc.

La sorte differente toccata alle due cugine è pure nella  Mam­
madràa di G. PITRÉ, n. VII del Nuovo Saggio di Fiabe e novelle e 
nella Za Cardaredda di questa raccolta.

71

Fiabe novelle e racconti popolari siciliani – Vol. II

Giuseppe Pitrè

LX.

Ciciruni.

Cc'era 'na vota un mircanti, stu mircanti era maritatu 
e aveva dui figghi, unu màsculu e si chiamava Ciciruni, 
una fimmina ed era bedda quantu lu Suli. Cci muríu la 
mugghieri a stu mircanti, e si maritò arreri. La parrastra 
avia 'na granni gilusia di li biddizzi di sta sò figghiastra, 
e   cci   facia   sempri   minisprezzi.   Lu   frati   'un   putennu 
cchiù suffriri sta cosa, pi disfizziatu si iju a mettiri a pa­
truni nni lu Re; e lu Re si lu pigghiau pi cammareri e lu 
vulía bèniri tantu. Ciciruni avia lu ritrattu di sò soru, e 
comu truvava tantìcchia di largu, lu niscía e si lu mittía 
a vasari e a taliari. 'Nta la Curti, 'na cosa ca nn'avìanu 
'na certa 'mmìria ca lu Re vulia bèniri a Ciciruni, e cir­
cavanu la menza scusa pi livarisillu di 'mmenzu. 'Na jur­
nata iju unu di chisti nni lu Re e cci cunta ca Ciciruni 
'un travagghiava propria, cà avia un ritrattu, e la testa 
l'avia sempri a stu ritrattu. Lu Re si misi 'n fantasia; poi 
pi cuitàrisi lu ciriveddu vosi vìdiri lu ritrattu. — «Di cu' 
è stu bellu ritrattu, Ciciruni? Di la tò 'nnamurata, ah!?» 
—   «Nonsignura,   Maistà;   chista   è   mè   soru.»   —   «Tò 
soru!   E   tu   'na   soru   accussì   bedda   hai?   Fammilla   a 
vìdiri!»

Ciciruni parti e va nni sò soru pi purtalla nni lu Re. 
La parrastra comu 'ntisi ca lu Re vulia purtata a sta pic­
ciotta, cchiù cci acchianau la gilusia; ma fncíu. Ciciruni 

72

Fiabe novelle e racconti popolari siciliani – Vol. II

Giuseppe Pitrè

parti e parti cu la soru. La sira cci scura 'nta 'na campa­
gna sularina, e si scontranu cu 'na pocu di fati; una di 
chisti cci cumprimintau n'aneddu a la soru di Ciciruni e 
cci dici: — «Te', figghia mia: st'aneddu ti servi pi li to' 
bisogni.» Juncennu a palazzu riali, lu Re arristau alluc­
cutu di li biddizzi di sta picciotta e la vosi pi mugghieri. 
La cosa si cumminau prestu, e s'hannu maritatu.

Lassamu a iddi chi si divertinu e pigghiamu a la par­
rastra, ca avia 'na figghia làdia quantu li botti di lu cu­
teddu, e nun durmia cchiù nè notti nè jornu pi la 'mmìria 
ca lu Re s'avia pigghiatu a sò figghiastra. 'Na jurnata 
pigghia a sò figghia e parti pi jiri a Palazzu. Caminu fa­
cennu cci dici: — «Vidi ca si tò surastra, la Rigginedda, 
ti dici d'arristariti nn'idda, tu di no nun cci l'ha' a diri; ar­
restatìcci; ma sai ch'ha' a fari? la sira comu idda si cur­
ca, quannu la senti runfuliari, falla livari di lu lettu e fal­
la jittari a mari; poi fìnciti idda; cùrcati 'nta lu sò lettu, 
ca Rigginedda arresti tu.» — «Sissignura, cci dici la fig­
ghia, vassa lassa fari a mia.» Jùncinu a Palazzu riali e si 
prisentanu a la Rigginedda. La parrastra comu la vidi, 
strinci e vasa, strinci e vasa, cci fici tanti millàfii172. Dici 
la Rigginedda a sò surastra: — «Suruzza mia, tu vôi ri­
stari ccà cu mia 'na pocu di jorna?» — «Sì, ca cci arre­
stu.» E s'arristau ddà, e sò soru cci fici assignari 'na bel­
la càmmara vicina a la sua.

172 La madrigna appena la vide cominciò a stringerla e a baciarla e a farle 

tante moine.

73

Fiabe novelle e racconti popolari siciliani – Vol. II

Giuseppe Pitrè

Ciciruni già avía un gradu suprajuri, cà era frati di la 
Riggina: e figuràmunni la 'mmìria di l'àutri. Unu di chi­
sti 'na jurnata si fici li piatticedda173 cu sta surastra pi jit­
tari a mari la Rigginedda. Piatticedda fatti, la nuttata ap­
presso l'hannu pigghiatu jesi jesi, l'hannu chiusu 'nta 'na 
càscia; ppuhm! a mari174. Senza fari scrùsciu, la figghia 
di la parrastra s'ha misu 'nta lu lettu idda, fincennu ca 
durmía. A lu Re cci veni 'n pinseri di jìrisi a curcari cu 
la Rigginedda, (cà sti pirsuni 'ngranni tennu li letti spar­
tuti)175. Vidennula accussì làdia, 'na cosa ca 'nsiríu; ma 
poi si pirsuasi ca putía essiri lu canciamentu di lu sta­
tu176.

Sta   picciotta,   adduttrinata   di   la   matri,   accuminzò   a 
mèttiri mali puncigghiuna contra di Ciciruni. 'Na jurnata 
unu di la Curti cci dici a lu Re: — «Sapiti, Maistà? Cici­
runi ha dittu ca cci abbasta l'arma 'nta 'na nuttata fari un 
gran   jardinu   davanti   lu   vostru  Palazzu!»   —  «Veru   è, 
dici la finta Rigginedda: io puru cci l'haju 'ntisu diri.» 
Lu Re, ch'era vàsciu davanti, cci critti177; si chiama a Ci­
ciruni e cci dici: — «Tu hai dittu chistu e chistu: ca t'ab­

173 Si accordò, si diè l'intesa.
174 Accordi fatti, la notte appresso l'han presa adagino adagino, l'han chiusa 

dentro una cassa, e l'hanno scaraventata in mare.

175 Perchè questi signori sogliono aver letti divisi (il marito dalla moglie). 
Si sa che il letto coniugale, che per la sua importanza si dice  stigghiu di la 
casa, presso le persone del popolo è sempre grande, sicchè gli sposi non dor­
mono mai divisi.

176 Ma poi si persuase che poteva averla mutata di figura lo stato nuovo (co­

niugale).

177 Il re che era un po' debole, credulo prestò fede.

74

Fiabe novelle e racconti popolari siciliani – Vol. II

Giuseppe Pitrè

basta l'arma 'nta 'na nuttata fari un jardinu davanti lu mè 
Palazzu; si tu nun fai stu jardinu, io ti fazzu dicapitari di 
vita.» — «Io chistu nun l'haju dittu, Maistà» cci dici Ci­
ciruni. E «sì, ca l'ha' dittu» e «no, ca nun l'haju dittu»: lu 
poviru Ciciruni s'appi a chiùjri la vucca e jirisìnni. — 
«E com'hê fari! mischina mia!178» e si metti a chianciri 
comu   un   picciriddu.   Va   a   ripa   di   mari   e   chiama:   — 
«Ah! suruzza mia! Ah! suruzza mia!» E cci cumparisci 
sò soru, bedda, bedda, ca nun si pò diri, 'ncatinata di 
(da) la Sirena di lu mari. — «Chi hai ca chianci, fratuz­
zu mio?» — «E ch'haju ad aviri! ca lu Re voli ca io faz­
zu un gran jardinu, 'n tempu 'na nuttata, davanti lu sò 
Palazzu! Io sti cosi comu l'haju a fari?» — «E pi chissu 
ha' a chianciri, loccu?! Dicci sì, ca lu jardinu ti lu fazzu 
io.» E subbitu, 'ncatinata e bona, pigghia l'aneddu chi 
cci   avìanu   datu   li   fati   e   lu   nesci.   —   «Cumanna, 
patruna!» dici l'aneddu. — «Cumannu ca stanotti si fa­
cissi un gran jardinu davanti lu Palazzu di lu Re.» 'Nta 
un dittu e un fattu: la sira scura lu tirrenu scàpulu, lu 
'nnumani  matinu si  trova  stu gran jardinu  cu arvuli e 
ciuri ca 'un si nn'avianu vistu mai. Affaccia lu Re: — 
«Oh! chi cosa maravigghiusa! Bravu, Ciciruni!»

Appressu jorna: — «Maistà, lu sapiti chi dissi Cicici­
runi? Cci  abbasta  l'arma  'nta  'na   nuttata  fari  'na bella 
funtana 'mmenzu lu jardinu.» — «Veru è: dici la finta 
Rigginedda; io puru cci l'haju 'ntisu diri a Ciciruni.» Lu 

178 Mischina mia, me meschino.

75

Fiabe novelle e racconti popolari siciliani – Vol. II

Giuseppe Pitrè

Re, 'nfurgiùtu179, chiama a Ciciruni e cci dici: — «Tu di­
cisti ch'ha' a fari 'na bella funtana 'mmenzu lu jardinu 'n 
tempo 'na nuttata...» — «Io nu nni sàcciu nenti.» — «O 
lu sai o nun lu sai: stanotti havi ad essiri funtana; e si 
nun la fai, si' dicapitatu di vita.» Si parti arreri Ciciruni e 
va a chianci a ripa di mari: — «Ah! suruzza mia!» — 
«Chi hai?» cci dici sò soru. — «E chi haju ad aviri! ca 
lu Re voli fatta 'na funtana 'mmenzu lu jardinu 'n tempu 
'na nuttata. 'Unca lu jardinu 'un cci abbastau?!» — «E pi 
chissu chianci? Dicci sì, ca t'ajutu io.» La notti nesci l'a­
neddu: — «Patruna, cumanna!» — «Cumannu ca giustu 
davanti  lu Palazzu  si  facissi   stanotti   'na   bella funtana 
'mmenzu lu jardinu.» Un dittu e un fattu: lu 'nnumani 
agghiorna 'na bella funtana. Lu Re affaccia e la vitti, e 
cci   piacíu   assai,   e   dissi:   —   «Bravu,   Ciciruni!»   E   li 
'mmiriusi  cchiù si  facìanu  li vudedda  fradici. Ddoppu 
jorna: — «Sapiti, Maistà? Ciciruni dissi ca cci abbasta 
l'arma   'nta  'na  nuttata  arricògghiri   'nta  lu  jardinu  tutti 
sorti d'aceddi di tutti sorti di culuri.» La finta Riggined­
da cci accurdau: — «Sì, veru è; sta cosa l'haju 'ntisu io.» 
Lu Re chiama a Ciciruni e cci spija siddu era vera sta 
cosa. Ciciruni cci jurau e cci spirgiurau ca sta cosa nun 
l'avia dittu; ma lu Re 'un cci vosi cridiri e cci dissi: — 
«No, tu l'ha' dittu, e l'ha' a fari. Dumani, o tutti sorti d'a­
ceddi di tutti sorti di culuri, o dicapitatu di vita!»

Ciciruni si nni iju 'n'àutra vota a ripi di mari arripitan­
nu: — «Ah! suruzza mia!  Ah! suruzza mia!» Cci ac­

179 'Nfùrgiri, eccitare, aizzare.

76

Fiabe novelle e racconti popolari siciliani – Vol. II

Giuseppe Pitrè

cumpari   sò   soru:   —   «Chi   hai,   fratuzzu   mio?»   —   «E 
ch'haju ad aviri! Ora lu Re dici ca io m'haju avantatu ca 
'nta 'na nuttata m'abbasta l'arma di fàricci truvari 'nta lu 
jardinu tutti sorti di aceddi di tutti sorti di culuri!» — «E 
bonu! nun ti cunfunniri, t'ajutu io.» Pigghia l'aneddu: — 
«Patruna, cumanna!» — «Cumannu ca 'nta ssu jardinu 
cci fussiru tutti sorti d'aceddi, di tutti sorti di culuri.» 
'Nta un dittu e un fattu lu jardinu fu chinu di tutti sorti 
d'aceddi di tutti sorti di culuri. Lu 'nnumani lu Re s'arru­
spigghia e senti un gran ciuciulíu180; si susi e vidi sta bil­
lizza ca 'un  si  l'avirría  figuratu  mai.  Tutto prijatu: — 
«Oh chi billizza! Ma stu Ciciruni è un gran picciottu!» 
Figuràmunni chiddi di la Curti e la finta Rigginedda? La 
'mmìria   cci   manciava   l'occhi.   'Un   avennu   cchiù   unni 
puncìllu, niscèru a diri ca Ciciruni s'avantava ca nna lu 
Palazzu passava cchiù iddu ca lu Re. La Rigginedda ca 
stava sempri a l'aricchia di lu Re: — «Sì, veru è, cci 
dici; chistu l'haju 'ntisu cu l'aricchi mei. — «E quann'è 
chissu, asrispunni lu Re, cci fazzu avvìdiri a stu prisin­
tusu   si   passa   cchiù   iddu   ca   io!...   Chiamatimi   a 
Ciciruni!» Veni Ciciruni, e lu Re si lu 'mpaja davanti e 
cci   fa  'na  sparatuna;   poi   pi   tuttu  cunchiujmentu181  cci 
dici: — «Ora finemula: vattinni di ccà, e 'un si nni parra 
cchiù. D'ora nn'avanti la tò casa è lu gaddinaru; ddà a 
guardari  ochi;  ma  sta'  attentu a fatti   toi: la prima  chi 
manca, guai pi tia!»

180 Ciuciulíu, voce che con ematopea imita il garrire degli uccelli.
181 E per tutta conclusione.

77

Fiabe novelle e racconti popolari siciliani – Vol. II

Giuseppe Pitrè

Ciciruni si nni scinni, si pigghia l'ochi, e si li porta a 
ripi di mari. A ripi di mari si misi a chianciri: — «Ah, 
suruzza mia!» Cci cumpari sò soru. — «Lu vidi ah! ora 
a guardari ochi mi misi!» — «E chi ti cunfunni!? Ora 
pensu io.» E ddocu si strizza li so' capiddi ch'eranu tanti 
fila d'oru; e chi vulistivu vìdiri?  di 'na trizza cci cadi 
òriu e frumentu, e di 'n'àutra trizza petri priziusi e do­
manti. L'ochi si misiru a manciari: e mancia chi ti man­
cia, mancia chi ti mancia, s'agghiutteru una di tuttu. Ci­
ciruni si licènzia cu sò soru e vôta pi lu Palazzu. Comu 
l'ochi tràsinu a Palazzu cantanu:
«Di mari vinemu,
E sàturi semu,
Cc'è la soru di Ciciruni
Ch'è cchiù bedda di lu Suli.»

Sta cosa la 'ntisiru tutti, e la 'ntisi puru lu Re. — «E 
chi cunsisti chistu? dici lu Re; e chi cunsisti?... Io vog­
ghiu vìdiri chi è sta cosa.» E si misi a li vigghi di Ciciru­
ni. 'Na jurnata pensa di giustu di stracanciàrisi di vistitu, 
e comu Ciciruni niscíu cu l'ochi, lu Re cci iju dappressu 
adaciu adaciu. Vidi firmari a ripi di mari a Ciciruni e cci 
senti   diri:   —   «Ah!   suruzza   mia!   Ah!   suruzza   mia!» 
Cumpari sò soru 'ncatinata a lu solitu. — «Chi hai?» — 
«Lu vidi? mi misiru a guardari ochi!» Quannu lu Re vit­
ti sta rara facci e di 'na trizza cci cadía òriu e furmentu, e 
di l'àutra trizza petri priziusi e domanti, dici 'ntra iddu: 
— «Oh chi rara facci! Assimigghia tutta a la soru di Ci­
ciruni quannu mi maritai!» E chi fa? torna a Palazzu e 

78

Fiabe novelle e racconti popolari siciliani – Vol. II

Giuseppe Pitrè

aspetta a Ciciruni. Veni Ciciruni cu l'ochi, e l'ochi canta­
nu:

«Di mari vinemu,
E sàturi semu,
Cc'è la soru di Ciciruni
Ch'è cchiù bedda di lu Suli.»

Sintennu chistu lu Re si chiama a Ciciruni e si fa cun­
tari tuttu chiddu ch'avía fattu 'nta la matinata. Ciciruni pi 
lu scantazzu ch'avia cci cuntau pani pani, vinu vinu. — 
«Ora va, cci dici lu Re, ora tu hai a jiri nni tò soru e cci 
ha' a spijari chi cci voli pi libbiralla di la Sirena di lu 
mari.» Accussì fici Ciciruni. Sò soru com'appi sta 'mma­
sciata accuminzau a fari tanti carìzzii a la Sirena di lu 
mari; poi si cci abbrazzau a lu coddu e cci dissi: — «Ah, 
matri mia, quantu vi vògghiu beni io!... Ma livatimi 'na 
cusiritati: nui sempri ccà avemu a stari?» — «Sì, figghia 
mia, massimamenti io. Pi tia lu rimediu cci sarria, ma è 
'mpussibili.» — «E io chi nn'haju a fari di mia? Li fig­
ghi chi si spartinu di la matri? Io lu vulia sapiri pi cusiri­
tati.» — «Figghia, pi tu nèsciri di ccà, sai chi cci vurris­
siru? cci vurrissiru setti frati, e sti setti frati avissiru a 
esseri tutti aguali, e poi setti spati, ognunu la sò spata; 
comu tu nesci di lu mari 'ncatinata, tutti 'nzèmmula, un 
corpu a la catina! e accussì arristassi libbira. Ma chistu è 
'mpussibili, figghia mia!»,

Lu 'nnumani Ciciruni sappi una di tuttu, cà sò soru cci 
cuntau tuttu l'affari. Ciciruni sata a palazzu e cci lu cun­
tau a lu Re. Lu Re dissi: — «'Un criju ca 'nta tuttu lu 

79

Fiabe novelle e racconti popolari siciliani – Vol. II

Giuseppe Pitrè

munnu sti setti frati 'un s'hannu a truvari....» E si misi a 
scriviri di ccà e di ddà pi capitari sti setti frati. Ddoppu 
tempu, ca lu tempu cci vosi, sti setti frati s'attruvaru, e 
comu lu Re li vitti, li fici vèstiri tutti aguali e cci dissi 
zoccu aviànu a fari. Iddi avanti cu Ciciruni, lu Re ap­
pressu 'n carrozza. Arrivaru a ripi di mari: — «Ah! su­
ruzza mia, chiama Ciciruni, ah! suruzza mia!» E nesci 
sò soru 'ncatinata di la Sirena di lu mari. Li frati ch'era­
nu pronti, jettanu cu un corpu di spata e tagghianu di 
nettu la catina. Lu Re ha currutu, s'ha pigghiatu la Rig­
ginedda, si l'ha misu 'n carrozza, Ciciruni cu iddi; subbi­
tu a Palazzu. A Palazzu la soru di Ciciruni cci cunta tut­
ta lu passatu.

La surastra comu la vitti fici la morti ch'avia di fari. 
Ddoppu du' jorna lu Re tinni 'na gran tavula, e 'mmitau a 
tutti li Granni di Curti. Discursu porta discursu, mentri 
mancianu e si divertinu, lu Re dici: — «Ora, cu' ha fattu 
mali a sta giuvina (sintennu parrari pi la soru di Ciciru­
ni) chi si miritassi?» Arrispunni bottu 'ntra bottu la sura­
stra: — «Chi si miritassi? esseri pigghiata e sdirrubbata 
di lu finistruni appinninu.» Mancu cci avia nisciutu la 
ventu   di   'mmucca182,   ca   li   servi   l'hannu   pigghiatu,   e 
l'hannu sdirrubbatu di lu finistruni appinninu. La parra­
stra appi ordini di nu' 'ncugnari cchiù a Palazzu, ca 'un 
lu sapianu ca la birbanti avía statu idda; e Ciciruni fu 
fattu lu primu Granni di Curti.

Iddi arristaru filici e cuntenti

182 Non avea appena fiatato.

80

Fiabe novelle e racconti popolari siciliani – Vol. II

Giuseppe Pitrè

E nui semu ccà e nun facemu nenti.

Palermo183.

VARIANTI E RISCONTRI

Sono varianti di questa e della novella precedente la 33 e la 34 
delle Sicilianische Märchen: Von der Schwester des Muntifiuri e 
Von Quaddaruni und seiner Schwester; parti di varianti sono nel 
Burdilluni.

Una versione napolitana è nel Cunto de li cunti, IV, 7: Le doje 
Pizzelle  «Matiella per mustrarese cortese co na vecchia, have la 
fatatione, ma la zia 'mmediosa de la bona fortuna soia, la ietta a 
maro (mare), dove la tene gran tiempo 'ncatenata: ma liberata da 
lo frate deventa Regina, e la zia porta la pena de lo errore suio.»

Una versione toscana è nella Novellaja fiorentina dell'IMBRIANI, 
n. XX,  Oraggio e Bianchinetta; una tirolese nelle  Märchen und 
Sagen dello SCHNELLER, n. 22: Das Mädchen mit den goldenen Zö­
pfen (La ragazza delle trecce d'oro). Qualche punto di riscontro si 
trova nel Pesse-can, n. 2 delle Fiabe pop. veneziane del BERNONI.

Il principio è simile per una parte a quello di Florindo, numero 
VI, e per un'altra a quello del Guanto d'oro, n. X delle Novelline  
di S. Stefano  del  DE  GUBERNATIS. Per le male arti della regina a 
danno di Cicerone vedi STRAPAROLA, notte IV, fav. 1, ove la mo­
glie del Re di Bitinia mette a pericolo la vita di Costanza. Questa 
favola, a chi bene la guardi, offre un fondo simile a quello del Ci­
ciruni. Nel Decamerone del BOCCACCIO, giorn. X, nov. V, Dianora 
dimanda ad Ansaldo il quale l'ama che le faccia di gennaio un 
giardino a fiori come di maggio; ed egli per forza di negromanzia 
glielo fa in pochi dì.

Nella raccolta della GONZENBACH, vol. I, pag. 234, le oche can­

tano così:

183 Dalla solita Messia.

81

Fiabe novelle e racconti popolari siciliani – Vol. II

Giuseppe Pitrè

«Qua, qua, qua,

Di la marina semu vinuti,
E la soru di Quaddaruni,
Chi è cchiù bella di lu Suli
Granu e òriu ci ha datu a mancià.»

Nel Cunto de li cunti, pag. 497:

«Píre, pire, pire,
Assai bello è lo Sole co la Luna,
Assai chiù belle è chi coverna a nui.»

Nella Novell. milanese, pag. 176:

«Crò crò,

Dal mar venghiamo,
D'oro e perle ci cibiamo.
La sorella d'Oraggio è bella
È bella come il sole;
Sarebbe bene al nostro padrone».

Nelle Märchen und Sagen dello SCHNELLER, pag. 184:

«Siamo state alla riva del mare,
Abbiamo mangiato, abbiamo bevuto,
La sorella del Tilio abbiamo veduto,
È bella bella,
Come 'na stella
E presto sarà sposa del nostro signor.»

Vedi per altri riscontri europei la 33 e 34 delle Vergleichende  

Anmerkungen del KÖHLER alle Sicil. Märchen.

82

Fiabe novelle e racconti popolari siciliani – Vol. II

Giuseppe Pitrè

LXI.

Burdilluni.

Cc'era 'na vota un mircanti cu quattru figghi fimmini 
e unu màsculu. Lu cchiù granni era màsculu, un beddu 
figghiu, e si chiamava Burdilluni. Dunca chisti, di li tan­
ti   ricchizzi   vutàru,   e   s'arridduceru   a   la   vera   miseria. 
Ddoppu   tempu   stu   mircanti   iju   limusinannu;   'nta   lu 
megghiu chi si va a cummina? la mogghi niscíu gràvita. 
Burdilluni vidennu sti miserii cci vasau li manu a lu pa­
tri e a la matri, si 'mmarcau jennusìnni 'n Francia. Era 
omu 'struìtu, e comu arrivau si 'mpalazzau 'nta lu palaz­
zu di lu Re e arrivau a Capitan Ginirali. Lu cuntu 'un 
metti tempu: la mogghi di lu mircanti ridutta cchiù di 
cchiù a li miserii, cci dissi a sò maritu: — «Sa' chi ti 
dicu ? vinnèmu la tavula di manciari (ch'era l'unica cosa 
chi cci arristava) e circamu di fari li cosi di la panza184.» 
Passanu   li   robbi-vicchiara185,   li   chiamaru,   cci   vinneru 
dda tavula. Lu mircanti accattau tuttu lu nicissariu, e dui 
pezzi li lassau pi la mammana186. — Vìnniru li dulura, 
parturisci e fa 'na billissima figghia fimmina, di billizzi 
sparaggiati, ca nun si nn'avianu vistu mai. Vidennu sta 
picciridda accussì bedda, lu patri e la matri cuminciaru a 
chianciri dicennu: — «Figghia, 'nta quali miseria nasci­

184 Il corredo pel bambino da nascere.
185 Robbi-vicchiaru, s. m., rigattiere.
186 Due piastre le conservò per pagar la levatrice.

83

Fiabe novelle e racconti popolari siciliani – Vol. II

Giuseppe Pitrè

sti!» La picciridda crisci, crisci, e quannu avía, dicemu 
nui, un sidici misi, accuminzau a jiri sula; e jennu jennu 
si jittava 'mmenzu la pagghia unni durmianu sò patri e 
sò matri. Un jornu jucannu 'mmenzu la pagghia, afferra 
un pugnu di munita d'oru: — «Mamma, mamma, dici, 
belli, belli!»187 La matri 'un cci vidi di l'occhi, cci li leva 
di li manu e si li 'nfila 'nta lu pettu, si fa 'mpristari un 
guardaspaddi e si nni va a la Vucciría188. Accatta chistu, 
accatta chiddu, fa 'na spisa di piaciri; e a la menzijornu 
cci fu 'na festa e si manciau a vucca china. Lu patri cci 
dissi a la picciridda; — «E unni li pigghiasti li lustri189?» 
— «Ccà, papà,» cci dici la picciridda; e lu porta 'nta un 
pirtusu sutta la pagghia, ca cc'era 'na giarra china di mu­
nita. 'Nfilanu li manu, e pigghianu tanti dinari ca nun si 
ponnu diri. Accussì accuminciaru a sullivàrisi e jisàri la 
testa190 e addivintaru com'eranu prima. Quannu la picci­
ridda appi quattr'anni, lu maritu dissi a la mugghieri: — 
«Mugghieri mia, ora mi pari l'ura di falla 'nfatari a Pip­
pina; (ca a sta picciridda cci avìanu misu Pippina); idda 
bedda   cc'è,   li   picciuli   l'havi:   cu'   cci   pò   diri   di   no?» 
Adunca si la purtaru 'n carrozza a Menzumurriali191, unni 

187 Belli! Belli! voce propria dei bambini che non sanno esprimer la meravi­

glia per qualche cosa che dia loro negli occhi.
188 Vucciría, mercato pubblico di Palermo.
189 Dove prendesti (dimanda il padre alla bambina) le (cose) lucenti? Lustri, 

voce bambinesca per significare monete d'argento o d'oro ec.

190 Alzare il capo, venir su in prosperità, e quindi acquistar quella fidanza di 

sè stesso, che nasce dall'avere.

191 A Mezzo Morreale, fuori Porta Nuova in Palermo, a metà della via che 

conduce a Monreale.

84

Fiabe novelle e racconti popolari siciliani – Vol. II

Giuseppe Pitrè

cc'eranu quattru soru: ddà tira lu lazzu a li cucchieri,192 
scinni e trasi nna ddi quattru soru. Iddi cci dissiru ca cci 
vulìanu certi cosi ca s'avìanu a priparari, e ca sti cosi li 
vulìanu truvari Duminica a la casa d'iddu, e ddà facìanu 
tuttu. Dunca la Duminica sti soru scinneru 'n Palermu; 
truvaru tuttu priparatu; si lavaru li manu, 'mpastaru 'na 
pocu di farina di Majorca, e ficiru quattru belli pastizzi e 
li mannaru a 'nfurnari. La mugghieri di lu furnaru ddop­
pu un pizzuddu accumenza a sèntiri un ciàuru ca era 'na 
musía; chi fa? pigghia un pastizzu di chiddi, si lu man­
cia, e nni fa subbitu unu comu vinni vinni, farina urdina­
ria, acqua lorda di lu scupazzu: poi 'na cosa liscia liscia 
di supra, e lu cunfusi  cull'àutri tri193. Comu li pastizzi 
fôru a Palazzu, la prima fata trincia, e dici: — «Io 'nfatu 
a tia bedda giuvina, ca quantu voti ti spirùgghi li to' ca­
piddi, tanti ti pòzzanu càdiri petri e perni priziusi.» — 
«Ed io, dici la secunna, ti 'nfatu, di (da) fàriti addivintari 
cchiù bella chi nun sì.» Si susi la terza: — «Ed io ti 'nfa­
tu ca tutti li frutti chi tu vôi fora tempu, subbitu chi pòz­
zanu essiri purtati davanti a tia.» Si susi la quarta e cci 
dici: — «Io ti 'nfatu...» e comu 'nfila lu cuteddu, e dici 
io ti 'nfatu, sgriccia la cinniri194 di lu scupazzu chi cc'era 
'nta lu pastizzu, cci va 'nta l'occhiu a la fata e l'annorva. 

192 Tira il laccio al cocchiere (gli fa segno che si fermi).
193 Farina urdinaria ecc. La farina (colla quale la fornaia fece il pasticcio, 
in sostituzione al pasticcio fatato che mangiò, era) di cattiva qualità, l'acqua 
(con cui la impastò) sporca, (presa dal fosso ove si lava la scopa da spazzare il 
forno). Poi non vi fece nessun lavoro di sopra, e lo confuse cogli altri.

194 Schizza la cenere.

85

Fiabe novelle e racconti popolari siciliani – Vol. II

Giuseppe Pitrè

«Ah!.. chi duluri!.... Pi stu mali chi m'ha' fatto, io ti faz­
zu 'na mala fataciumi: ca quànnu vidi lu Suli, pozzi ad­
divintari serpi nìura!» E spireru li fati.

Lu patri e la matri a sta gran petra di l'aria ristaru 'ntra 
un gran chiantu, pinsannu ca la picciridda un puteva vì­
diri Suli.

Lassamu a iddi, e pigghiamu a Burdilluni, ca 'n Fran­
cia cuntava mari e munti di ricchizzi di la sò casa, cu 
tuttu ca sapía ca a la sò casa 'un cc'era cchiù un gurànu; 
e pi chistu era rispittatu di tutti, pirchì a stu munnu: Cu' 
nesci fora di lu sò paisi, si soli diri ca  si finci Conti, 
Duca e Marchisi. Lu Re 'na jurnata vosi vidiri s'eranu 
veri li ricchizzi di Burdilluni; e manna un Cavaleri 'n 
Palermu, e cci duna lu latinu a cavaddu di zoccu avía a 
fari. Lu Cavaleri veni 'n Palermu, cerca di lu patri di 
Burdilluni, e trova un Palazzu cu lu sò guardapurtuni, cu 
li so' càmmari a oru zicchinu, cu li so' cammareri e criati 
a la 'ngranni. Lu patri di Burdilluni lu ricivíu cu tanti ci­
rimonii, lu 'mmitau a tavula cu iddu, e quannu cuddau lu 
Suli   fici   vèniri   a   Pippina.   E   ddocu   lu   Cavaleri   ristau 
'ncantatu di la tanta biddizza di sta giuvina, ca nu nn'a­
vía vistu mai lu paru. Torna 'n Francia, e cci cunta lu 
tuttu a lu Re. Lu Re chiama a Burdilluni e cci dici: — 
«Burdilluni, vai 'n Palermu, corri a la tò casa e portami a 
tò soru Pippina: o havi la testa sana o havi la testa rut­
ta195.» Burdilluni un ni capíu nenti, pirchì iddu 'un ni sa­

195 Rumpirisi la testa, metaf., perder la verginità. Il re, preso delle bellezze 

di Peppina, la voleva comunque ella fosse, vergine o no.

86

Fiabe novelle e racconti popolari siciliani – Vol. II

Giuseppe Pitrè

pía nenti di sta soru; ma puru partíu. — Menti pi mia. — 
Burdilluni   avía   'na   picciotta   ca   si   cci   avía   amicatu196 
tempu avanti. Chista vosi jiri cu iddu; e quannu juncèru 
'n Palermu e vitti a Pippina, nn'appi 'na mmìria granni, e 
si misi 'n testa ca cci avía a fari perdiri la sorti di lu Re 
di Francia, e ca Riggina cci avía a 'ddivintari idda. Bur­
dilluni junci 'n Palermu, va a la casa, si 'nforma di tutti 
cosi, si detti a 'ccanusciri, ed era cuntintuni.

Passati 'na pocu di jorna, Burdilluni parti: — «Bàciu 
la manu, Papà.» — «Addiu, figghiu mio.» — «Addiu 
Pippina.» — «Addiu mamà, addiu suruzzi.» E parteru. 
Pi jiri a Parigi di Francia prima si va pi mari e poi si va 
pi terra197. Dunca Burdilluni la chiuiju bona bona a Pip­
pina e nun cci fici vìdiri mai 'na raja di Suli. Tuccannu 
terra, la fici mettiri 'nta 'na littica 'nzèmmula cu l'amica 
sua; e sta birbanti avía 'na rabbia granni, pinsannu ca 
s'avvicinavanu a lu Palazzu, e ca juncennu ddà, Pippina 
addivintava Riggina, e idda arristava mugghieri di Gini­
rali. E accumenza a diri: — «Pippina, grapemu ca m'ac­
cùpu!198» — «No, soru mia, ca m'arruini.» — «Pippina, 
io m'accùpu.» — «Ma comu pò essiri!...» E ddoppu: — 
«Pippina, io moru.» — «Pôi mòriri ad annu, io nun ti 
pozzu gràpiri.» — «Ah! chistu cc'è?» dici l'amica; pig­
ghia un timpirinu, e sfunna lu còriu di la littica; comu 

196 Amicàrisi, detto di donna per l'uomo o di uomo per la donna, aver prati­

ca illecita.

197  Cara questa osservazione geografica della novellatrice!  Parigi  è quasi 

sempre detta dal popolo Parigi di Francia.

198 Apriam (la lettiga) chè io sono soffocata.

87

Fiabe novelle e racconti popolari siciliani – Vol. II

Giuseppe Pitrè

sfunna lu còriu, trasi la raja di lu Suli, e la Pippina addi­
venta serpi nìura e sata di la littica e si jetta nna lu jardi­
nu di lu Re, ch'era ddà vicino, e spirisci. Burdilluni mu­
ríu; dici: — «E com'haju a fari, ca lu Re voli a mè soru! 
Ah! mischina mia!» — «E chi paura hai? dici l'amica; 
dicci ca tò soru sugnu io, e finisci.» Burdilluni si pirsua­
si, e accussì fici. Ma lu Re comu la vitti dissi: — «E chi­
sta è la billizza sparaggiata? Ma basta: parola di Re, e 
mi  l'haju a maritari.» Dunca si la maritau, e stava cu 
idda. Ma a Burdilluni 'un cci putía paci: idda cci avía 
fattu perdiri la soru, idda l'avía lassatu!... Nn'avía una 
rabbia ca nun si pò cridiri. La birbanti si nn'addunau, e 
'na   jurnata   cumincia   a   machiniari   comu   livàrisi   di 
'mmenzu puru a iddu; e cci dici a lu Re: — «Maistà, io 
sugnu malata, e vogghiu ficazzani199.» Era fora tempu, e 
lu Re dici: — «E com'hê fari a circaritilli?» — «Nenti, 
dici idda, dicìtilu a Burdilluni, e Burdilluni vi li trova.» 
— «Burdilluni!» — «Maistà!» — «Va' a cògghiri quat­
tru ficazzani pi la Riggina.» — «E unni l'hê cògghiri di 
sti tempi?» — «'Un ni sàcciu nenti: ficu hannu a essiri; 
masinnò la tò testa.»

Burdilluni affrittu  e  scunsulatu  si  nni  scinni  'nta lu 
jardinu, e si metti a chianciri. Ddoppu un pizzuddu cci 
cumparisci   sò   soru,   e   cci   dici:   —   «Chi   hai?»   —   «E 
ch'hê d'aviri? Lu Re, accussì e accussì.» — «Va beni; 
cci rispunni idda: io appi la fataciumi  e ti pozzu dari 
frutti fora tempu; te' ccà.» Iddu, cuntintuni, acchiana nni 

199 Ficazzani, fichi primaticci.

88

Fiabe novelle e racconti popolari siciliani – Vol. II

Giuseppe Pitrè

lu Re, e cci li porta. Lu Re cci li duna. Idda ca era gràvi­
ta si li tussichiau200. Ddoppu jorna, pitittu di varcòca201; 
e Pippina cci feci aviri li varcòca; poi pitittu di ciràsi; e 
Pippina cci manna lì ciràsi. A li setti misi cci veni pitittu 
di pira; pira 'un cci nni potti dari, pirchì — sta cosa mi 
l'avía scurdatu — la fataciumi era pi tri cosi: ficazzani, 
varcòca e ciràsi.

Burdilluni fu cunnannatu a morti; e dumannau pi gra­
zia ca la purpània202 cci l'avìanu a fari dintra lu jardinu 
riali. — «Ti sia cuncessu», cci dissi lu Re. Fu 'nfurcatu, 
e sipillutu. La Riggina allura fu cuntenti. 'Na nuttata la 
mugghieri di lu giardineri senti sti paroli:
— «Ah frati mio Burdilluni,
Tu si' sipurtu 'nta sti nìuri virduri,
La tò amica si guarisci203 cu lu tò patruni!»
Arruspigghia a sò maritu! — «Senti, maritu miu!» E 
vidinu un'umbra nìura! A lu 'nnumani lu giardineri va 
nna lu jardinu pi fari lu mazzettu a lu Re, e trova li pam­
pini chini di perni e petri priziusi, pirchì Pippina la sira 
si l'avía strizzatu li capiddi e cci avìanu cadutu tutti ddi 
belli cosi. Quannu lu Re vitti dda nuvità dissi: — «E 
d'unni vi vinniru sti belli gioj?» — «Maistà, l'avemu tru­
vatu 'ntra lu jardinu.» La notti chi vinni, lu giardineri 

200  Se le mangiò, che possano averla attossicata! (Questo è il significato 

vero del verbo tussichiari.)

201 Dopo giorni (le venne) voglia di albicocche.
202 Purpània, propaggine, fossa mortuaria.
203 Si guarisci per si gudisci, si gode, se la gode.

89

Fiabe novelle e racconti popolari siciliani – Vol. II

Giuseppe Pitrè

s'appustau   cu   la   scupetta.   A   la   menzannotti,   la   stissa 
cosa di la notti prima: nesci un'umbra e dici:
— «Ah frati miu Burdilluni,
Tu si' sipurtu 'nta sti nìuri virduri,
La tò amica si guarisci cu lu tò patruni!»

Lu giardineri 'na cosa ca si scantau, 'mposta la scupet­
ta204 e stava pi sparari; ma l'umbra cci dici: — «Nun mi 
sparari, ca sugnu carni vattiata e crisimata comu a tia; 
accòstati e vidi cu' sugnu.» Lu giardineri s'accosta; idda 
si sulleva un velu ch'avía davanti la facci, e cci lassa vi­
diri ddi soi billizzi sparaggiati. Allura cci cunta tuttu lu 
passaggiu, e lu prega di diri a lu Re ca idda l'aspetta ddà 
pi lu 'nnumani a sira. Lu 'nnumani matinu lu giardineri 
fa lu solitu mazzettu, cci trova arreri perni, e àutru pin­
seri nun havi ca chiddu di jiri nni lu Re e cuntàricci lu 
tuttu. Lu Re allucchisci, e lu 'nnumani a sira scinni cu lu 
giardineri 'nta lu jardinu. A la solita ura eccu ca spunta 
l'umbra, e tutta affritta e scunsulata dici: — «Ah! frati 
mio Burdilluni.» Lu Re s'accosta: idda cci cunta tuttu lu 
passatu e poi si sulleva lu velu. Lu Re allucchisci, e al­
l'urtimu cci spija chi cci voli pi libbiralla. — «Chi cci 
voli? Cci voli ca tu dumani partissi c'un cavaddu ca cur­
ri comu lu ventu, vai a lu ciumi Giurdanu, quannu si' vi­
cinu, ti cali; ddà trovi quattru fati chi si lavanu, una havi 
'na scocca205 virdi a la trizza, una 'na scocca russa, una 
'na scocca cilestri, una 'na scocca bianca. Affèrracci li 

204 Spiana lo schioppo.
205 Scocca, nastro.

90

Fiabe novelle e racconti popolari siciliani – Vol. II

Giuseppe Pitrè

trusci   cu   li   robbi;   iddi   li   vonnu;   nun   cci   li   dari,   sai! 
Quannu iddi ti jettanu li scocchi, e quannu l'urtima si 
tagghia 'na trizza di li so' capiddi e ti la jetta, allura cci li 
lassi, ed è livata la mè mala fataciumi.» Lu Re 'un vosi 
sapiri àutru: lu 'nnumani matinu all'arba parti e va fora 
regnu.   Camina,   camina,   ddoppu   trenta   jorna   e   trenta 
notti junci a lu ciumi Giurdanu, trova li fati comu cci 
avia dittu la vera soru di Burdilluni e fa tuttu chiddu chi 
cci avia dittu idda. Com'appi 'mmanu ddi scòcchi e dda 
trizza: — «Ora vi lassu, cci dici, e mi nni vaju, ma nun 
dubbitati, ca mi sapirrò livari l'obbrigu.» E turnau a lu 
sò regnu. Curri subbitu nni lu jardinu, chiama la serpi, la 
tocca cu la trizza; e idda addiventa subbitu 'na bella pic­
ciotta, ca accussì bedda 'un cci avia statu mai. S'attacca 
la trizza 'n testa e 'un appi cchiù scantu di nenti. Lu Re 
chiama lu giardineri e cci dici: — «Ora senti zoccu hai a 
fari: Ti pigghi un gran vascellu, ti 'mmarchi la soru di 
Burdilluni,   e   parti   di   notti;   quannu   hannu   passatu   'na 
pocu di jorna, torna a lu portu, jisa bannera furastera, e 
lassa fari a mia.» Lu giardineri accussì feci: e la notti 
stissa partíu. Ddoppu tri jorna aggira, jisa bannèra, dice­
mu nui, 'ngrisa. Affaccia di lu sò palazzu lu Re cu la 
Riggina e dici: — «E cu' vol'essiri stu vascellu? Ah! ora 
mi nn'addugnu: è unu di li mei parenti. Jàmucci!» La 
Riggina, ch'era pizza-avanti-furnu206, si vesti 'nt'ôn vìdiri 

206 Esseri pizza-avanti-furnu, essere sempre il primo a muoversi, e farsi in­
nanzi, a parlare, a sentenziare, (come la focaccia (pizza) che si mette sempre la 
prima, alla bocca del forno).

91

Fiabe novelle e racconti popolari siciliani – Vol. II

Giuseppe Pitrè

e svìdiri e tutti dui fôru a bordu. Comu idda vitti la soru 
di Burdilluni dici 'ntra idda: «Si io nun sapissi ca la soru 
di Burdilluni è serpi nìura, dirria ca chista è la soru di 
Burdilluni...» S'abbrazzaru, si vasaru, e scinneru 'n terra. 
Junti a lu palazzu, tutti dui, lu Re e la Riggina, stavanu 
ammirannu li billizzi rari di la soru di Burdilluni. Dici lu 
Re a la Riggina: — «Ora dimmi, cui fa mali a sta donna, 
chi castigu miritassi?» — «Ah, rispunni la Riggina, e cu' 
vol'essiri ddu sciliratu chi facissi mali a sta gioia?» — 
«Ma si cci fussi, chi miritassi?» — «Miritassi d'essiri 
jittatu di stu finistruni e abbruciatu!» — «E accussì sarà! 
arrispunni subbitu lu Re. Sta donna è la soru di Burdil­
luni: io mi la duvia pigghiari pi mugghieri, e tu, 'mmi­
riusa, la facisti addivintari serpi nìura pi essiri Riggina 
tu. Lu 'ngannu chi facisti a mia, e li peni ch'ha' fattu pà­
tiri a sta puviredda ora li paghi 'nta un mumentu: la pena 
ti l'ha' datu tu stissa. — Olà olà! servi e surdati di lu Pa­
lazzu, affirrati a sta scilirata e jittàtila di lu finistruni, e 
subbitu abbruciatila.» 'Ntra un dittu e un fattu, la fàusa 
donna fu sdirrubbata di lu finistruni e abbruciata sutta lu 
palazzu. Poi lu Re cci addumanna pirdunu a la soru di 
Burdilluni   ca   cci   avia   fatta   mòriri   'nfurcatu   lu   frati 
'nnuccenti. Idda dici: — «Ora nun fa nenti chistu: scin­
nemu nna lu jardinu e videmu chi si pò fari.» Scinninu 
'nta lu jardinu, levanu la balàta unn'era sipillutu Burdil­
luni e lu trovanu quasi 'ntattu. Idda c'un pinzidduzzu cci 
passa n'unguentu 'nta lu coddu: e Burdilluni si comincia 
a moviri, poi suspira, poi si strica l'occhi comu si s'arru­

92

Fiabe novelle e racconti popolari siciliani – Vol. II

Giuseppe Pitrè

spigghiassi,   all'urtimu   si   susi.   Ddocu   chi   vi   dicu?   Si 
strincinu, si vasanu. Lu Re ordina gran festi, e si marita 
'n gran pompa cu la soru di Burdilluni; e mannò a chia­
mari a sò soggiru e a sò soggira.

E tutti arristaru filici e cuntenti
E nui ccà senza nenti.

Palermo207.

VARIANTI E RISCONTRI

Vedi   i   riscontri   notati   nelle   due   precedenti   novelle.   Alcuni 
punti di simiglianza si trovano anche nella 48 e nella 49 delle Sic. 
Märchen e nel Re del Sol n. XXVII della Novellaja milanese. Il 
cambiamento della sorella di Bordellone, fatto per opera della tri­
sta donna, è quello che si legge nel Luccio n. XI della Novellaja  
fiorentina, nella Bella e la Brutta, n. 1 delle Novelline di S. Stefa­
no, pag. 17, nella giorn. III, tratt. 10 del Cunto de li Cunti, nella 
notte III, fav. 3 delle Tredici piac. notti. Qui la madrigna di Fer­
randino Re di Napoli presenta al figlio, reduce dalla guerra di Tu­
nisi, una sua brutta figliastra come vera moglie. Anche qui è la bi­
scia, ed è Bianca, sorella di Biancobella, che poi comparisce nelle 
sue naturali e bellissime forme.

Il dispetto della fata a cui schizzò la cenere agli occhi, e la cat­
tiva fatagione che essa fece a Peppina, è nel Cunto de li cunti, II, 
8. La maniera di sfatare Peppina, cioè l'andata al Giordano ecc. è 
nel Dammi lu velu, n. L della presente raccolta. Le maligne insi­
nuazioni   dei   cortigiani   a   danno  di   Bordellone   son  le   stesse  di 
quelle dei cortigiani contro Florindo nella VI delle Novelline di S. 
Stefano.

207 Questa qui è la prima delle novelle raccontatemi dalla Agatuzza Messía.

93

Fiabe novelle e racconti popolari siciliani – Vol. II

Giuseppe Pitrè

LXII.

Li dui Soru.

'Na vota s'arriccunta ca cc'erunu dui suoru, una cadu­
ta in bassa furtuna, l'àutra Marchisa. La Marchisa avia 
'na figghia laida, l'àutra n'avia tri, ca si campavunu cu li 
manu. Un jornu, 'un putiennu pajàri lu lièri di la casa208, 
fuòru furzati a stàrisi ni la strada. Truvànnusi pi casu a 
passari di ddà un cammarieri di la Marchisa, cci lu iju a 
cuntari a la patruna, e tantu fici, mischinu, ca ci fici dari 
di la patruna 'un dammusu sutta di lu purtuni209. La sira 
li picciotti s'assittavunu, mischini, a lu lustru di lu fana­
li, a travagghiari, pi sparagnari l'uògghiu di la cannila; 
ma la tiranna zia Marchisa, 'un cci vosi dari stu piaciri, e 
la sira lu facia astutari lu fanali. 'N vidiennu chistu, li 
picciuotti filavunu a lu lustru di la Luna. 'Na sira la min­
zana vosi arristari pi fina ch'avissi stramuntatu la Luna, 
e filannu filannu si ni iju appriessu d'idda. Caminu fa­
ciennu, cci attuppau 'na timpesta210; pinsau di giustu di 
arriparàrisi na un gran casamientu. 'Ntra stu casamientu 
truvau   dudici   frati:   —   «Comu   ti   truovi   ccà,   figghia 

208  Non potendo pagare il fitto della casa.  Lièri, in Pal.  luéri  o  luéru, è il 
francese  louer, affittare. È tradizionale in Sicilia una stampa a lettere cubitali 
che si mette per appigionasi nelle case vuote: «Casa grande di luero con ac­
qua corrente.»

209 Una soffitta sotto un portone. Dammusu, volta fatta per lo più a legna­

me.

210 Cammin facendo li colse una tempesta. Attuppari, in Pal. 'ntuppari, ca­

pitare.

94

Fiabe novelle e racconti popolari siciliani – Vol. II

Giuseppe Pitrè

mia?» ci dissiru comu la vìttinu. Idda ci cuntau la tuttu. 
Lu frati granni   ci dissi:   —  «Pòzzitu211  addivintari  ciù 
bedda ca 'un si'.» Lu secunnu: — «Quannu ti fai li ca­
piddi, pòzzitu jittari tanti perni granatini!» Lu tierzu: — 
«Mentri ca ti lavi, pòzzitu jittari tanti pisci e angiddi!» 
Lu quartu: — «Mentri ca parri, pòzzitu jittari da la vuc­
ca rosi e ciuri!» Lu quintu: — «Pòzzitu finiri lu travag­
ghiu ciù prestu ca puoi!» Lu siestu: — «Pòzzinu addi­
vintari li tuoi masciddi dui puma alappi!212» Ci 'nsignaru 
la via, e ci dissiru ca arrivannu a menza via s'avissi vu­
tatu. Idda fici accussì, e addivintau ciù sbrannenti ca 'un 
era. Arrivata a la casa, nun appi àutru pinsieri ca di fàri­
si pigghiari un vacili e lavàrisi, e fa un piattu di angiddi 
ca battievanu comu si fussiru stati pigghiati allura. La 
matri e li suoru arristaru spavintati e si ficiru cuntari lu 
tuttu; ci ficiru li capiddi, arricòsiru li perni ca jittau e ci 
li purtaru a la zia Marchisa. La Marchisa allucchíu 'n vi­
diènnuli, e si vosi 'nfurmari di sta faccenna. Comu sappi 
la passata, pinsau di mannàrici a sò figghia pri falla ad­
divintari ciù bella. A la sira, la fici mettiri 'nta lu barcuni 
e comu la Luna iju pi stramuntari, ci la fici jiri d'ap­
priessu. La picciotta si misi a caminari e truvau lu casa­
mientu cu li dudici frati. Comu la vittiru, la canuscieru, 
e prima lu frati granni accuminciau a dìciri: — «Pòzzitu 
addivintari ciù brutta ca 'un si'!» Lu secunnu: — «Quan­
nu  parri,  pòzzitu   jittari   tanta  purcaria!»   Lu   tierzu:   — 

211 Pòzzitu, comp. di due voci: pozzi tu, possa tu.
212 Possano le tue guance diventare due mele appiole.

95

Fiabe novelle e racconti popolari siciliani – Vol. II

Giuseppe Pitrè

«Quannu ti fai li capiddi, pòzzitu jittari tanti sirpienti!» 
Lu   quartu:   —   «Mentri   ca   ti   lavi,   pòzzitu   jittari   tanti 
scursuna!».... Duoppu, ni la mannàru. Comu arrivau, la 
Marchisa la ricivíu tutta cuntenti: ma quali fu lu sò spa­
vientu quannu la truvau ciù laida ca nun era?! Ci spijau 
unni avia statu; e comu parrau, lu fietu si muría213.

Lassamu la Marchisa cu sò figghia e pigghiamu a la 
picciotta. Un juornu mentri ca idda era assittata davanti 
la porta, passau 'nu Re; comu la vitti, si ni 'nciammau e 
la vosi pi spusa. Ci lu dissi a la zia Marchisa, e prestu 
prestu spusàru.

A lu 'nnumani, 'nfatti, partièru pi lu paisi di lu Re, e 
l'accumpagnau la zia Marchisa. Arrivannu a certu puntu, 
lu  Riuzzu   scinníu   pi  passari  avanti   e  fari   priparari   lu 
'ncuòntru; comu s'alluntanau, la Marchisa 'un appi àutru 
pinsieru ca di pigghiari la picciotta, scippàrici l'uocci, 
ficcalla 'ntra 'na grutta, mittirisi 'n carrozza a sò figghia 
e pàrtiri. Comu arrivaru 'nta lu paisi, lu Riuzzu comu 
vitti a sta picciuotta (ca fingía di essiri la sò zita) si spa­
vintau. Ci spijau, e idda ci jittau 'na vuccata di fietu. — 
«Comu va sta cosa,» ci dici lu Riuzzu. La Marchisa ci 
'mbrugghiau ca pi la strada ci avievunu fattu 'na maja­
ría214: ma lu Riuzzu 'un ci vosi cridiri, e li misi carzarati. 
— Pigghiamu ora a dda povira picciotta svinturata, jitta­

213 Le chiese dov'era stata, e appena parlò, l'alito (suo era così puzzolente 

che) facea morire.

214 La Marchisa, ecc. La marchesa volle infinocchiarlo con dirgli che per la 

strada le aveano fatta una magaría.

96

Fiabe novelle e racconti popolari siciliani – Vol. II

Giuseppe Pitrè

ta 'nta dda grutta. Accuminciau a ciamàri ajutu e pi sorti 
sua si  truvau a passari   di ddà  un  vicciarieddu. Comu 
'ntisi sta vuci, ci avvicinau e vidiènnula 'nta ddu statu, si 
la purtau a la sò casa. Idda comu arrivau, mannau a vìn­
niri lu diamanti ca avía, e si fici dui canisca; li ingíu di 
rosi e poi ci dissi a lu viecciu: — «Jiti sutta a li barcuna 
di lu Re, e poi dicìti, ca li cangiati pi uocci.» Lu viècciu 
accussì fici, e comu vanniau, si vitti ciamatu di 'na si­
gnura, ca si li pigghiau e ci desi un uòcciu215. Lu viècciu 
ci lu purtau a la picciotta ca era 'nfatata, e idda si lu 
misi. A lu 'nnumani ripitíu lu stissu fattu e accussì la 
picciotta appi la vista; la signura, ca comu vi suppuniti, 
era la Marchisa, comu appi li ciuri, circau di abbuffunïa­
ri lu Riuzzu diciènnucci ca l'avía jittatu sò figghia. Ma, 
a mala pena lu Riuzzu ci avvicinau, lu fiètu era sempri 
lu stissu.

Comu la picciotta appi la vista, pinsau di arraccamari 
'nu drappu, e ci stampau lu sò ritrattu; e lu fici appènniri 
'nta lu ciànu unni era lu Palazzu di lu Re, pi vinnillu. Lu 
Re truvànnusi a passari, e vidiennu stu ritrattu, spirtau, e 
subbitu fici ciamàri a lu viècciu pi sapiri cui l'avía fattu. 
Lu viècciu ci cuntau lu tuttu, e lu purtau a vìdiri la pic­
ciotta. Lu Re la canuscíu, si fici cuntari lu tuttu, si la 

215 E si fici dui canisca ecc. E si fece due canestre, le riempì di rose e fiori e 
disse al vecchio: «Andate sotto il balcone del re e poi dite (gridate) che le ven­
dete per occhi.» II vecchio così fece, e appena gridato, si vide chiamato dalla 
signora, la quale se le prese e gli diede un occhio.

97

Fiabe novelle e racconti popolari siciliani – Vol. II

Giuseppe Pitrè

purtau a Palazzu, fici jàrdiri 'na carcàra, pi la Marchisa e 
sò figghia, e iddu arristau filici cu la Rigginotta.

Noto216.

VARIANTI E RISCONTRI

Il principio è simile alla Za Cardaredda. Il baratto del diaman­
te per gli occhi è il fondo della Cieca, n. XIII del DE GUBERNATIS; 
sulla quale tradizione vedi le osservazioni del KÖHLER alla 34 del­
le Sic. Märchen, (vol. II, pag. 227) e alla XIII delle Novelline di 
S. Stefano  nelle  Göttingische  gelehrte  Anzeigen  del 1870,  pag. 
1273.

Vedi pure le novelle LIX, LX, LXI, LXII di questa raccolta.

216 Raccolto da Mattia Di Martino.

98

Fiabe novelle e racconti popolari siciliani – Vol. II

Giuseppe Pitrè

LXIII. 

La Mammadràa.

'Na vota cc'era 'na matri e avia 'na figghia fimmina; e 
si chiamava Rusidda. 'Na jurnata cci dissi: — «Rusidda, 
Rusidda, pìgghiati lu munnidduzzu217 e va jetta la mun­
nizza.» La picciridda pigghiau lu munnidduzzu, e iju a 
jittari la munnizza. Cc'era un puzzàngaru, e sta munniz­
za la iju a jittari 'nta stu puzzàngaru. A lu jittari la mun­
nizza, cci cadiu lu munnidduzzu.  A  sta  picciridda cci 
avianu dittu ca dintra lu puzzàngaru cc'era la Mamma­
dràa: si vôta e dici: — «Mammadràa, dunami lu mun­
nidduzzu.» La Mammadràa, cci arrispunníu: — «Cala, 
cala, e pigghiatillu.» — «No, ca tu mi manci;» ci dici la 
picciridda. — «No, ca nun ti manciu; pi l'armicedda di 
mè figghiu Cola, ca nun ti manciu.» — «'Nca comu hê 
scinniri?» — «Metti un pedi ccà, un pedi ddà, e scinni.» 
La picciridda pi lu scantu ca sò matri la vastuniava si 
nun   cci   purtava   lu   munnidduzzu,   scinníu.   Comu   la 
Mammadràa   la  vitti   ddà   jusu,   si   l'abbrazzau   tutta:   — 
«Oh chi si' bedda, Rusidda mia, chi si' bedda! Scupami 
sta casa.» La picciridda si misi a scupari. — «Chi trovi 
'nta sta casa?» — «Munnizzedda, tirricedda, comu l'àu­
tri cristianeddi218.» «Cercami sta testa. Chi cc'è 'nta sta 
testa?» La picciridda la misi a circari, e dici: — «Piduc­

217 Munnidduzzu dim. di munneddu, antica misura di capacità.
218 Munnizzedda, tirricedda dim., di munnizza (immondezza), e di terra.
99

Fiabe novelle e racconti popolari siciliani – Vol. II

Giuseppe Pitrè

chieddi,   linnineddi,   comu   l'àutri   cristianeddi219.»   — 
«Cercami  stu lettu. — Ora chi cc'è 'nta sta lettu?» — 
«Cimiceddi,   purciteddi,   comu   l'àutri   cristianeddi.»   — 
«Chi si' bedda, Rusidda! 'Nta ssa frunti ti putissi nasciri 
'na stidda, ca di lu sblennuri, tutti s'hannu a calari l'occhi 
pi taliàriti. Ch'è bedda sta testa! 'Nta sta testa ti putissiru 
nasciri capiddi comu fila d'oru; e quannu ti pettini, d'un 
latu ti putissiru càdiri perni e diamanti, e di l'àutru latu 
frumentu e òriu!» Poi si la purtau 'nta 'na cammara e 
cc'eranu robbi vecchi e robbi novi. Accumenza di li qua­
setti, un paru belli e un paru tinti: — «Quali vôi di chi­
sti220?» Rusidda cci dissi ca vulia li cchiù tinti. — «E io 
ti vogghiu dari li megghiu,» cci dissi la Mammadràa. 
Poi la cammisa, e idda si pigghiau la cchiù vicchiared­
da221.   Poi   la   vesta,   idda   vulia   la   cchiù   vecchia,   e   la 
Mammadràa cci detti la cchiù nova. Poi l'àutri cosi, sina 
ca la vistiu tutta di novu e cu bell'àbbiti ca paría 'na pu­
pidda di Girmania. All'urtimu cci detti 'na summicedda 
di dinari, e si nn'acchianau. Comu sò matri, la vitti: — 
«Oh chi biddizzi! e comu addivintasti accussì?» E Ru­
sidda cci cuntau tuttu chiddu chi cci avia succidutu. Sa­
piti com'è 'nta lu vicinanzu! 'Na cummari sua accumin­
zau a spijàricci tutti cosi222, e la matri  di Rusidda cci 
cuntau lu 'nchinu di la 'mpanata. Sta cummari avia 'na 

219 Piducchieddi, ec, dim. di pidocchi, lendini, cristiani (uomini).
220 Domanda la Mammadraga.
221 La più vecchia, la più logora, la peggiore.
222 A dimandarle di tutte le cose.

100

Fiabe novelle e racconti popolari siciliani – Vol. II

Giuseppe Pitrè

figghia ladia quantu li botti di lu cuteddu, e cci dissi: — 
«Talè, a la matri, lu vidi a Rusidda quanti cosi cci detti 
la Mammadràa? Va jetta puru la munnizza, poi jetti lu 
munnidduzzu dintra lu puzzàngaru e poi cerchi di faritil­
lu dari di la Mammadràa.» Chidda accussì fici; pigghiau 
lu   munnidduzzu   e   tunnu   di   palla   lu   jittau   cu   tutta   la 
munnizza.   —   «Mammadràa,   Mammadràa,   dammi   lu 
munnidduzzu!»   —   «Cala,   cala,   e   pigghiatillu.»   Idda 
senza farisi priari tantu, misi a scinniri 'nta lu puzzànga­
ru.  La Mammadràa  la  fici   scupari   e  poi   cci  dissi:   — 
«Chi cc'è 'nta sta casa?» Dici: — «Munnizzazza, tirraz­
za comu l'àutri cristianazzi.» — «Cercami sta testa; chi 
cc'è 'nta sta testa?» — «Piducchiazzi, linninazzi comu 
l'àutri cristianazzi.» — «Cònzami stu lettu; dimmi: chi 
cc'è   'nta   stu   lettu?»   —   «Cimiciazzi,   purciazzi,   comu 
l'àutri cristianazzi.» — «Chi si' brutta! cci dici la Mam­
madràa; chi 'nta sta frunti ti pozza nasciri un cornu fiten­
ti; di sti capiddi ti pozza cadiri d'unu latu fumeri, e di 
n'àutru latu stercu fitenti!» S'arricriau sta picciridda!

Poi si la trasíu 'nta 'na càmmara unni cc'eranu robbi 
vecchi e robbi novi; cci metti davanti li quasetti, e cci 
dici: — «Quali vôi di chisti dui?» — «Quali vogghiu? li 
boni!» — «E io ti vogghiu dari li tinti!» Poi cci metti pi 
davanti la cammisa: la stissa cosa; poi la vesta, puru lu 
stissu, sina ca la vistíu di 'na criatazza di casa223. A la fi­
nuta, dùnacci un timpuluni: — «Vattinni!» e si nn'ac­

223 La vestì da brutta servaccia, da fantescaccia.

101

Fiabe novelle e racconti popolari siciliani – Vol. II

Giuseppe Pitrè

chianau224. Sò matri comu la vitti spuntari: — «Figghio­
li, figghioli! e sta cosa comu avvinni!» — «La Mamma­
dràa fu.» Accuminzaru li sciarri 'nta li dui cummari, ma 
la matri di Rusidda arristau ricca, e chidda, làdia e piz­
zenti. E accussì lu Signuri castía la 'mmiriazza.

Palermo225.

VARIANTI E RISCONTRI.

Una versione siciliana di Polizzi è  La za Cardaredda, ove le 
due ragazze son figlie di una stessa madre. Questa novellina è la 
stessa della senese Nina la stella e Betta 'l codon nella Vigilia di 
Pasqua di Ceppo  del  GRADI; della fiorentina  La bella Caterina, 
XXIV della  Nov. fior. dell'IMBRIANI, e così pure della  Bella e la 
brutta ed anche un po' del Luccio, XI e XII della medesima rac­
colta. Confrontisi con la Bella e la brutta delle Novelline del DE 
GUBERNATIS, n. 1; col Sidellin, XXI della Novellaja milanese del­
l'IMBRIANI; colla napolitana del  Cunto de li cunti, giorn. III, tratt. 
10:  Le   tre   fate;   colla   tirolese   delle  Märchen   und   Sagen  dello 
SCHNELLER, n. 7: Die Geschichte von den zwei Schwestern (La no­
vella delle due sorelle), e meglio ancora colla 8: Die zwei Schwe­
stern (Le due sorelle); colla veneziana delle Fiabe del BERNONI, n. 
XIX: La putela dai quatro oci, e, pel fondo, anche colla 37 delle 
Sic.  Märchen: Von dem Könige, der eine schöne Frau wollte (Il 
re che voleva una bella donna). Nel CXXVI de' Cento Racconti di 
M. SOMMA (Napoli, senza data) (notisi che i racconti son 136 e il 
titolo ne annunzia 100 soltanto) Luigi e Giovanni fratelli hanno 
varia fortuna. L'uno povero va disperso pel mondo, finchè s'av­
viene col mese di Marzo, e lo loda; e Marzo lo colma d'ogni bene 

224 Intendi che se ne risalì dal pozzo la brutta e invidiosa  ragazza.
225 Raccontata da Rosa Brusca.

102

Fiabe novelle e racconti popolari siciliani – Vol. II

Giuseppe Pitrè

e lo carica di ricchezze. L'altro invidioso va in cerca di Marzo; in­
terrogato che gliene paia di esso mese, lo biasima, e Marzo lo ro­
vina facendolo tornare a casa colle pive nel sacco. Il primo ebbe 
in dono una cassettina di comando; il secondo una bacchetta, di­
cendo alla quale dàmmi! se n'avea legnate a tutto andare. Come si 
vede,   questa   è   una   novella   popolare   forse   raccolta   in   Nola,   e 
vuolsi accostare per qualche punto alla XXIX e alla LXIV di que­
sta raccolta.

103

Fiabe novelle e racconti popolari siciliani – Vol. II

Giuseppe Pitrè

LXIV.

Lu scarparu e li diavuli226.

Cc'era un scarparu pòghiru e affamigliatu, e nu putia 
campari e mantiniri la famiglia, e si nni ij' 'ntra un paisi 
pri vuscàrisi  lu pani; comu  arriva nni stu paisi, accu­
mencia a firriari, e nu potti vuscari un sòlitu227; lu chia­
ma un burgisi, e cci dici: — «Sù mastru, mi vuliti mittiri 
un paru di pietti?»228 Trasi, cci mitti li pietti e si avia fat­
tu notti; cci dici lu scarparu: — «Mi vuogliu addugàri 
'na casa ccà pri stàricci.» Cci dissi lu burgisi: — «Cc'è 
'na bella casa, ca è abbannunata, ma cci abbìtanu li dia­
vuli.» Rispunni lu scarparu: — «'Nca ia nu mi scantu di 
sti diavuli.» Cci dissi lu burgisi: — «Pri stasira ristati 
ccà, dumani cci jammu pi la casa.» La sira lu mastru si 
mancia la minestra beddu pulitu; la matina cci detti di­
cissetti sòliti e jèru pri addugari la casa pri lu mastru. La 
patruna di la casa cci dissi: — «Pigliativìla arrigalata, e 
apriti l'uocchi ca cci sunnu li diavuli.» Lu mastru era 
jimmirùtu, chi avia lu jimmu quantu un cangieddu229; la 
sira si nni ij' nni dda casa, si 'mbristà' un tavulinièddu 
pri fari lu bancarieddu230; lu jornu avia pricuratu 'na cof­

226 Vedi per la spiegazione di alcune parole la novella XVI.
227 Sòlitu per soldu, soldo. Si ricordi la voce solidus, come antica moneta.
228 Sor maestro, mi volete voi mettere un paio di mezze suole alle scarpe?
229  Cangieddu, in vari  paesi  della provincia  di Trapani  anche  cancedda, 

specie di grande cesta da trasportare oggetti, cestone.

104

Fiabe novelle e racconti popolari siciliani – Vol. II

Giuseppe Pitrè

fa china di scarpi pri cunzaturi231, la sira si chiuì' la porta 
e si misi a cunzari scarpi, a fiscari232 e a cantari; arrivata 
la menzannotti, senti 'na vuci di lu tiettu di la casa e 
dici: — «Oh ca caju!» Rispunni lu mastru: — «E cadi, 
ca cu mia siemmu du'233.» Cadi un pupu e si assetta a un 
pedi di lu bancarieddu; ddoppu tantìcchia, senti 'n'antra 
vuci: — «Oh ca caju!» — «E cadi, ca siemmu tri.» Cadi 
lu pupu, e s'assetta nni l'antru pedi di lu bancarieddu. 
Senti   'n'antra   vuci:   —   «Oh  ca   caju!»   —   «E   cadi,   ca 
siemmu cincu.» Senti 'n'antra vuci: — «Oh ca caju!» — 
«Cadi, ca siemmu cincu. » Quannu cadieru tutti quattru, 
si mintìnu a ballari miezzu la casa e mintìnu234 a cantari 
e a diri: — «Luni, Marti, Mièrcuri, Juòvidi, Vènniri, e 
Sabatu!» Iddu sintiennu chistu, cuntintuni si minti a bal­
lari  miezzu,  e a  diri  midèmma  comu  ad iddi. Chiddi, 
'ncantisimati, quannu vìttiru ca nun si scantava lu ma­
stru   cci  levano  lu   jimmu   e   l'appiènninu  a   lu  muru,   e 
avanti chi fu jornu spirièru. La matina cent'anni cci paría 
a   li   vicini   chi   agghiurnava   pri   vidiri   si   lu  mastru  era 
vivu; quannu lu mastru la matina aprì', e davanti la porta 
truvà' la vanedda china di genti, e iddu lu vìttinu bellu 
tisu senza jimmu cci spijàvanu: — «Comu siti, sù ma­

230 Si 'mbristà' ecc. si fè dare ad imprestito un piccolo tavolo per farsene il 

deschetto (da calzolaio).

231 Pi cunzaturi, (da servirsene) per acconciature, per rattoppature, cuciture 

ecc.

232 Fiscari, fischiare; in Palermo friscari.
233 E cadi che con me siamo due (facciamo due).
234 Si mintinu ecc., si misero a ballare in mezzo la casa, e si mettono...

105

Fiabe novelle e racconti popolari siciliani – Vol. II

Giuseppe Pitrè

stru?» — «Sugnu tantu finu.» — «E lu jimmu chi nni 
facìstivu?» Cci rispunni: — «Lu jimmu stanotti mi pas­
sà';» e tutti ristaru alluccuti.

Cc'era 'na vecchia ch'avia lu jimmu cchiù granni di 
chiddu di lu mastru, e cci dissi: — «Mi cci vuliti fari 
stari stanotti, ca mi levanu stu jimmu?» Cci dici iddu: 
— «Gnursì.» La sira trasi la vecchia cu lu mastru e iddu 
cci dici: — «Sidìti, e quannu càlanu quattru pupi, vu' âti 
a ballari comu ad iddi, e âti a diri comu dicinu iddi.» A 
mezzannotti, a lu solitu: — «Ah ca caju!» e cadieru tutti 
quattru, unu appressu a l'antru; e subitu si mìsinu a bal­
lari tutti e a diri Luni, Marti, Mièrcuri, Juòvidi, Vènniri 
e Sabatu! e abballavanu tutti; ma la vecchia lu cuntu lu 
facia   lientu   lientu235,   e   li   pupi   chi   vittiru   ca   nun   avia 
armu di cantari liestu comu ad iddi, pigliaru lu jimmu di 
lu mastru scarparu e lu misiru di davanti a la vecchia. 
Accussì   idda   nn'appi   du',   unu   davanti   e   unu   darrièri. 
Quannu vìdinu li vicini nèsciri la vecchia cu du' jimmi, 
unu davanti e unu darrieri, tutti si misiru a ridiri; pùa 
vinni la terza notti e affaccianu li quattru pupi e portanu 
un tabùtu e du' cannili di   cira;   piglianu  lu mastru, lu 
mìntinu nni lu tabùtu, cci mìntinu la cannila 'n mani, e 
cci dicinu: — «Ora fìncitu muortu236.» Si lu carricanu e 
si lu portanu, e trasinu 'ntra un bucu, e cc'era 'na bella 
grutta: quannu arrivaru nni la grutta, li pupi ficiru finta 

235 E ballavano tutti, e la vecchia il conto (la ripetizione della canzone de' 

pupi) facevalo lento (male, di mala voglia).

236 Fingiti morto.

106

Fiabe novelle e racconti popolari siciliani – Vol. II

Giuseppe Pitrè

ca si sciarriavanu, e stramazzanu lu tabùtu 'n terra e lu 
lassanu, e si nni vannu; iddu nesci di lu tabùtu; guagliar­
du guagliardu, nesci fora, e accumincia a curriri; si toc­
ca la testa e vidi ca nun avia birritta. — «Ah, la birritta 
persi!» Aggìra pri jiri a circari la birritta; cci avia ristatu 
un pizzuddu di cannila; l'adduma e trasi nni la grutta, e 
trova la birritta, e vidi quantità d'oru e argentu, e tutta 
sorti di munita; si inghi la birritta, li sacchetti, la pitturi­
na237, e dissi: — «Ah! dunca chissu fu ca ristà' la birritta, 
ca si livò lu 'ncantisimu!....» E si nni va a la casa, va nni 
lu patruni di li casi, ca eranu un bellu palazzu abbannu­
natu pri causa di lu 'ncantu, e cci dici: — «Mi vuliti vìn­
niri sti casi?» Si misiru a prezzu, e cci li paga ducent'un­
zi, ca jìanu dumila unzi: li mubiglia di tuttu puntu; si nni 
va a piglia li dinari di lu 'ncantu, e campau riccu e cun­
tenti, e nui 'un aviemmu nenti.

Casteltermini238.

VARIANTI E RISCONTRI

Ne' Due gobbi, nov. XIV della Novellaja fiorentina, è la stessa 
tradizione la quale è pure nel Senese, secondo apparisce dalla No­
vella dei due Gobbi del GRADI; Saggio di letture varie per i giova­
ni, pag. 125. Qui è detto che le fate cantavano mentre facevano il 
bucato: Sabato e Domenica, e quel che segue.

237 Si riempie il berretto, le tasche, il petto.
238 Raccontato da maestro Vincenzo Midulla.

107

Fiabe novelle e racconti popolari siciliani – Vol. II

Giuseppe Pitrè

Vedi per le varie fortune incontrate da due individui le due no­
velle che precedono questa, e particolarmente la novella nolana di 
SOMMA, cennata a pag. 93.

108

Fiabe novelle e racconti popolari siciliani – Vol. II

Giuseppe Pitrè

LXV. 

Li dui cumpari.

Na vota s'arriccunta ca c'erunu dui cumpari vurduna­
ri; unu era cu Diu e unu cu lu diavulu. Un juornu, viag­
giannu, unu ci dissi all'àutru: — «Cumpari, lu diavulu è 
chiddu ch'ajuta.» — «No, ci arrispusi l'àutru, cu va cu 
Diu, Diu l'aiuta.» E dici sì, e dici no: — «Cumpari, (ci 
dissi chiddu ca era cu lu diavulu) jucàmuni un mulu.» 
Passau 'nta stu 'nfallanti239 un Cavaleri (ca era lu diavu­
lu) e ci spijàru cu' avia ragghiuni. — «Ragghiuni aviti, 
ci rispusi stu Cavaleri, lu diavulu ajuta.» E ddu puvi­
rieddu   persi   lu   mulu.   Sta   stuòria   sicutau,   e   lu   puviru 
cumpari   ca   era   cu   Diu,   persi   tutti   li   muli.   Dispiratu, 
schirrau240 pi li campagni e l'àutru cumpari si ni iju a la 
casa. La mugghieri di lu cumpari schirratu, comu 'un lu 
vitti arricògghiri, accumingiau a pinsari ca l'àutru cum­
pari  l'avissi  ammazzatu  e lu  fici   mettiri   carzaratu. Lu 
cumpari ca era cu Diu, accumingiau a caminari; camina, 
camina, truvau 'na grutta cina di macci, e siccomu avia 
scuratu si cci 'nficcau241. Tuttu assiemi, quantu vidi arri­
cògghiri a tanti (erunu li diavuli); lu diavulu granni ci jia 
addumannannu   ad   ognunu   chiddu   ch'avièvunu   fattu; 

239 In questo punto.
240  Schirrari, della parlata, per  sfirrari, sferrare; andar via a precipizio, e 

come disperato.

241  Truvau  ecc. Trovò una grotta piena di macchie, e siccome era già ab­

buiato vi si ficcò dentro.

109

Fiabe novelle e racconti popolari siciliani – Vol. II

Giuseppe Pitrè

unu ci cuntau lu fattu di lu cumpari; n'àutru ci cuntau 
ch'avia fattu 'mpingiri 'na resca di pisci 'ntra li cannaroz­
za242 di la figghia di lu Re di la Russia, «e siccomu nud­
du   mièdicu   ci   l'ha   pututu   scippàri,   mori   addannata. 
Hanu ciamatu tutti li mièdici, ma nuddu ci havi chi fàri­
ci; pi luvariccilla, ci vuonu tri stizzi di tri còccia di agre­
sta di la prìula ca è 'ntra la sò finesca243. — «Zìttiti, ci ar­
rispusi lu diavulu granni, pirchì li mura hanu uocci, e li 
macci hanu aurìcci244.» Lu cumpari 'ntisi stu discursu e a 
lu 'numani 'un appi àutru pinsieru, ca di vistìrisi di dut­
turi e pàrtiri pi la Russia. Arrivannu, truvau tutti li mie­
dici 'ntra la càmmira di sta Rigginotta, ca tinièvunu cun­
sigghiu. Comu vìstinu245 arrivari a chistu, si mìsiru a ri­
diri; ma lu Re vosi vìdiri chiddu ch'avissi fattu, e lu fici 
lassari sulu cu la Rigginotta. Lu cumpari pigghiau li tri 
còccia di l'agresta, li stizzicau246 'ntra li cannarozza di la 
picciotta,   ca   di   morta   ch'era,   rinvinni.   Cunsiddirati   la 
cuntintizza di lu patri; 'un appi chi dàrici a stu cumpari, 
lu carricau d'oru, e lu fici accumpagnari fina tra lu sò 
paisi.   Arrivannu   di   notti,   la   mugghieri   ca   l'avia   pri 
muortu, 'un ci vulía grapiri, pariènnuci quarchi spirdu; 

242  N'àutru   cci   cuntau  ecc.   Un   altro   gli   narrò   che   avea   fatto   incagliare 

('mpingiri, fermare, arrestare) una lisca di pesce nella gola.

243 Ci vuonnu ecc. Ci vogliono tre stille di granelli d'agresto della pergola 

che è nella sua finestra.

244  Proverbio comune:  Li mura 'un hannu oricchi e sèntinu; ed anche  Li  
mura hannu occhi, li macchi hannu oricchi. Uocci, macci cec. della parlata per 
occhi, macchie ecc.

245 Appena videro.
246 Stizzicari, stillare, lasciar cadere a stille.

110

Fiabe novelle e racconti popolari siciliani – Vol. II

Giuseppe Pitrè

ma si pirsuasi e vidiennu ddi gran dinari 'un sapía chi 
pinsari. Lu maritu ci cuntau lu tuttu e a lu 'numani accu­
minzau a fabbricàrisi 'nu bellu palazzu. L'àutru cumpari 
'n   vidiennulu   turnari   accussì   riccu,   ci   spijau;   dici:   — 
«Cumpari,  comu   âtu  fattu?»  Lu  cumpari   ci   cuntau lu 
passatu; dici: — «'Un vi lu dicía iu, ca cu' va cu Diu, 
Diu l'ajuta!» Lu cumpari a la sira pinsau di jìrici iddu. 
S'arricòsiru ddi diavuli, e chiddu ci cuntau a lu diavulu 
granni, tutta la passata. — «'Un ti lu dissi iu, ca li mura 
hanu uocci e li macci hanu aurìcci? Curriennu, jittàmu 
fuocu a tutti sti macci!» Lu pùviru compari addivintau 
cìnniri pi cridiri ca lu diavulu è chiddu ch'ajuta e pi 'na 
certa mmìdia ch'avia avutu.

Noto247.

247 Raccolto da Mattia Di Martino.

111

Fiabe novelle e racconti popolari siciliani – Vol. II

Giuseppe Pitrè

LXVI.

Lu Sangunazzu248.

C'eranu tri soru, ed eranu suli senza patri e senza ma­
tri campànnusi cu lu survizzu di li genti. La soru cchiù 
granni ci dissi a la cchiù nica: — «Lu sai chi ti dicu? Va 
a  'ccatta  quatturrana   di   pani   e   un  granu   di   sangunaz­
zu249.» Chidda accussì fici. Poi doppu chi lu iju ad accat­
tari, ci 'ncuntrau una funtana di acqua, e si misi a vìviri 
cu li manu nn'arreri. 'Ntra chissu mentri, curri un cani e 
ci afferra lu pani e lu sangunazzu. Curri idda pri aggiun­
giri lu cani. Lu cani acchiana in un palazzu chi nun c'era 
nuddu. La casa era china pri china250 di tutti sorti di cosi. 
La giuvina acchianau puru e vitti la casa china di tanti 
cosi senza nuddu patruni. Fra di l'àutri c'era linu. Idda si 
prijau tutta pri jiri a chiamari a li so' soru. Lu cani già si 
nni avía jutu primu. Comu arrivau, li soru ci dissiru: — 
«L'accattasti lu pani e lu sangunazzu?» Idda rispunniu: 
— «Sì, ma nun li purtaju.» Li soru, senza primu sapiri la 
ragiuni, ci dèttiru vastunati. Idda accuminzava lu discur­
su, e chiddi davanu di mazza. — «Ma... sintiti! Truvaju 
un palazzu! lu pani e lu sangunazzu mi  lu scippau lu 
cani. 'Ntra lu palazzu c'eranu tanti cosi..» E chiddi senza 

248 Sangunazzu, sanguinaccio: grossi salsiccioni di dolcia bollita e rappresa 

con uva passa, che si suol mangiare per Carnevale.

249 Va a comperare quattro grani (cent. 8) di pane e un grano di sanguinac­

cio. Quatturrana, per eufon., invece di quattru grana.

250 Piena zeppa.

112

Fiabe novelle e racconti popolari siciliani – Vol. II

Giuseppe Pitrè

sèntiri nenti davanu lignati. — «Ahi!... Ahi! Lu vuliti 
sèntiri o no? — Comu lu cani acchianau lu palazzu, iu ci 
jiu, e lu truvaju sulu251. Ora lu sapiti chi vi dicu?... Di ji­
rici tutti ca arricchemu.» Chiddi pirò davanu vastunati! 
Ma   poi   pirsuasa   la   cchiù   granni   ci   dissi:   —   «Nui   ci 
jamu; ma siddu nun è veru ti ammazzamu.» Ci jeru tutti 
e vidennu dda catasta di linu ficiru paci, e pinsaru di fari 
'na nuttata l'unu pri scardàrisi lu linu. Ficiru la nuttata e 
accuminsau la granni a scardari lu linu. Comu scardava 
cantava, e dicía:

«Quantu guai pati lu linu!
Canta gaddu e fa matinu.
Quantu scardu e pisu lu linu!»

Mentri dicía chistu, senti una vuci di lu tettu e ci dissi: 
— «Vidi, ca calu!» Idda si scantau tutta e si iju a curca­
ri. Li soru pirò ci dissiru: — «Pirchì ti veni a curchi?» 
— «Pirchì sintiju una vuci di lu tettu.» La mizzana cu­
raggiusa ci dissi: — «Ora ci vaju iu ca nun mi scantu.» 
Comu ci iju e accuminsau a cantari, senti la vuci di lu 
tettu e ci dissi: — «Vidi ca mi jettu!» Sintíu chissi paroli 
e si iju a curcari videmmi. Li soru ci dissiru: — «'Nca 
chi? videmmi ti veni a curchi252?» — «Sintiju la vuci di 
lu tettu e mi vinni a curcari.»

251 Io vi andai e trovai il palazzo solo. Ci jiu; scrivo così questa voce della 
1. pers. del pass. rem. sing. per distinguerla da iju, 3. pers., come altrove ia per 
io per distinguerla da jia andava.

252  'Nca chi  ecc. O che, anche tu (videmmi, lo stesso che  midemmi,  midè, 

mirè, mmirè, vidè, ecc. anche, altresì, pure) vieni a coricarti?

113

Fiabe novelle e racconti popolari siciliani – Vol. II

Giuseppe Pitrè

La nica pirò curaggiusa misi a scardari lu linu e misi 
a cantari. Sintíu la vuci di lu tettu chi ci dicia: — «Vidi 
ca   mi   jettu!!»   —   «Sì,   jèttati   ca   viju   lu   sbalanzu253!» 
Chidda a la terza vota si jittau e ci dissi: — «Vidi ca iu 
sugnu 'na Draga. Stu palazzu è miu. Tutta la robba è 
mia! Lu sai chi ti dicu? Di ssu linu chi scardi n'hai a fari 
un   ghiòmmaru   granni   e   poi   lu  carrozzi254,   unni   va   lu 
ghiòmmaru vai tu.» Idda fici lu ghiòmmaru e lu carruz­
zau. La Draga ci dissi: — «Vidi ca lu ghiòmmaru ti por­
ta dintra un palazzu, e c'è lu Riuzzu curcatu. Tu comu 
arrivi ci duni una vasata a lu Riuzzu.» Idda ci iju e s'af­
fruntau, pircui nun ci detti la vasata. Lu Riuzzu, mentri 
chi idda nun ci dava la vasata, sicutau a dòrmiri. Chidda 
si misi a lu finistruni a filari cuttuni. Sutta lu finistruni 
c'era una funtana: tutti ijanu all'acqua: fra di l'àutri ci iju 
'na Scavuzza. Lu riflessu di chidda chi era a lu finistru­
ni, ci paría chi avissi addivintatu bedda idda. E si misi a 
diri: — «Oh, quantu sugnu bedda!! E la mia patruna mi 
manna a l'acqua! Rùmpiti quartàra, lestu lestu!» Lu du­
mani a chidda ura ci iju arreri e fici lu stissu pri finu a la 
terza vota. Ma poi pirò si truvau 'ngannata; pirchì vitti a 
chidda bedda a lu finistruni e dissi: — «Dunca nun haju 
statu io la bedda! haju rumputu quattru quartàri senza 
fari nenti. Idda, la Scavuzza ci dissi a chidda: — «D'un­
ni è chi acchianau vossia?» Idda ci dissi ('nsignànnucci 

253 Sbalanzu, qui caduta.
254 Poi questo grosso gomitolo lo vai rotolando. Carrozzi o carruzzii verbo 

da carruzziari, girare, tirare, rotolare.

114

Fiabe novelle e racconti popolari siciliani – Vol. II

Giuseppe Pitrè

la porta): «Di ccà.» La Scavuzza acchianau e ci iju a 
dari la vasata a lu Re, e lu Re subbitu si risbigghiau, e ci 
dissi: — «Tu sarai la spusa mia.» Lu Re pàrtiri duvía pri 
fari l'àbbiti a la zita. Ci dissi a chidda: — «Tu nun mi 
vulisti dari la vasata, percui nun ti pozzu spusari. Già ti 
livasti la furtuna!» La bedda ci dissi: — «Iu tutti ssi cosi 
li sàcciu; ma vogghiu fatta una grazia, chi quannu parti 
mi purtassi un timpirineddu e una pupidda. Badassi pirò, 
ca siddu si la scorda, nun putissi caminari cchiù! Chistu 
ci dicu!» Ma chiddu, fatti l'àbiti, a tuttu d'allura pinsau, 
fora chi a chissu. Poi ci pinsau e ci li fici. Comu arrivau 
ci li detti e la chiudíu 'ntra un gaddinaru, e accussì si fici 
lu spusaliziu di la Scavuzza e di lu Re. Lu Re purtau la 
zita a la batía, e tutti li parenti monachi ci misiru a dari 
cosi-duci. La Scavuzza comu si mangiava li cosi duci, 
jia ungiannu255. La giuvina chiusa pirò si misi a cuntari 
tutti li soi svinturi a la pupidda, la quali ci calava la testa 
e unghiava. Comu arrivau a lu puntu ca lu Re si pig­
ghiau la Scavuzza, scatta la Scavuzza e tutti li monachi 
si spavintaru. Scatta dunca la Scavuzza, e accussì scatta 
pura la pupidda. Comu dda giuvina vitti ca scattau la 
pupidda, pigghiau lu cuteddu pri ammazzàrisi. Lu Re si 
misi darreri la porta d'idda, detti un càuciu a la porta e si 
pigghiau pri spusa ad idda.

Favula scritta, favula ditta,
Diciti la vostra, ca la mia è ditta.

Polizzi-Generosa.

255 Andava gonfiando.

115

Fiabe novelle e racconti popolari siciliani – Vol. II

Giuseppe Pitrè

VARIANTI E RISCONTRI.

Il principio confronta con la 78 delle Sicil. Märchen, col Cani 
'nfatatu di Casteltermini e con I trìi mlaranz delle Novelle bolo­
gnesi della CORONEDI-BERTI. Le commissioni della bella al principe 
hanno di quelle che sono nella Grattùla-beddàttula. Per la brutta 
mora che si specchia sulla fontana vedi le note alla XIII.

116

Fiabe novelle e racconti popolari siciliani – Vol. II

Giuseppe Pitrè

LXVII. 

La Fata muta.

Si cunta e si riccunta a lor signuri, e mentri si cunta 
stu cuntu si passassi udienza a tutti sti signuri256, ca cc'e­
ra un Re e 'na Riggina e avianu setti figghi; sei fimmini 
ed   unu   màsculu.   Dici:   —   «Mamà   (dissi   lu   màsculu), 
passai 'ncantu a la batia257, vitti 'na giuvina chi si pittina­
va, bedda quantu lu Suli, cu 'na trizza tanta, comu l'oru; 
mamà,   eu   a   chissa   vogghiu.»   —  «'Nca,   dici,  figghiu, 
'mpajàmu la carrozza e jamu a vidiri si 'nta l'àstracu di 
la batia cc'è veru ssa bedda picciotta.» Pigghiàru la car­
rozza, e cci jeru. — Tuppi-tuppi. — «Cu' è?» Dici: — 
«Avemu a fari un visilocu258, ca aviti 'na giuvina chi si 
pittinava 'ntra l'àstracu, bedda quantu lu Suli, cu li trizzi 
d'oru, e la vulemu vìdiri.» — «Ccà cci su' li chiavi; cir­
catila e viditi ca nun cc'è nuddu.» Cerca e cerca, e nun la 
pòttiru   truvari.   Cci   dissi   la   mamma   a   lu   figghiu:   — 
«Figghiu, nun cc'è.» Dici lu figghiu: — «Mamà, quantu 
cci passu arrè dumani, e vi sacciu diri si cc'è.»

Lu 'nnumani iddu cci passau arrè, e la vitti arrè chi si 
pittinava a l'àstracu di la batia, cu 'na trizza di capiddi 
tanti comu l'oru. Dici a sò matri: — «Matri, arreri la vit­
ti.» La matri va a la batia, si fa dari li chiavi e metti a 

256 E mentri ecc. E mentre io racconto questa novella, che si passi udienza a 

tutti i signori che mi ascoltano.
257 Passai presso a una badia.
258 Visilocu, visita nel luogo, visita nel domicilio.

117

Fiabe novelle e racconti popolari siciliani – Vol. II

Giuseppe Pitrè

circari susu e jusu, a tutti l'agnuni. Sulu chi nun avia vi­
stu 'nta la cucinedda: trasi, e la vidi appujata cu la frunti 
a un mazzu di ligna. — «Oh, dici, figghia mia, ccà si'? E 
quantu t'haju circatu? vidi ca mè figghiu stà niscennu 
pazzu pri tia!» L'ha pigghiatu pri la manu e si l'ha purta­
tu 'n carrozza cu idda.

A lu palazzu, tutti la vulianu 'stremu beni; ma idda 
era muta, e nun parrava; ora chistu è lu mali. — «'Nca 
mentri chi tu nun parri, cci dissi lu Riuzzu, eu ch'hê fari 
cu tia? eu mi maritu cu 'n'àutra.» Ma tutti, la matri e li 
soru, la vulianu beni cchiù di l'occhi soi, e la tinìanu cu 
iddi 'n palazzu. Passàru se' misi, e lu Riuzzu si fici zitu, 
pirchì idda ancora era muta: e si spusau. Vinniru di la 
Chiesa, e misiru a fari festi e cumprimenti e cosi-duci. 
Dici lu Riuzzu: — «Te', te', (a lu servituri), pòrtacci sti 
cosi-duci a la signurina muta:» ca iddu la vulia sempri 
beni. Lu servu cci purtau lu dulci e idda parra e cci dici: 
«— Vih! vih! chi cosi fa stu signurinu! Aspetta, aspetta 
quantu fazzu 'na cosa. (Cu iddu parrau, e cu lu sò zitu 
nun avia parratu). Idda dicia: — «Nn'aviti vistu mai co­
sci tagghiari e fari sita?259» E tagghiau. — «Cincu e cin­
cu deci; padedda mèttiti; ligna, stòccati; focu, addùmati; 
cincu e cincu deci, e fazzu pisci260.» E fici un pisci tantu, 
e càudu càudu cci lu mannau a lu Riuzzu. Lu criatu cci 
iju spavintatu e cci cuntau tutti cosi a lu Riuzzu. — «Ih, 

259 Avete mai visto tagliar cosce, e con esse far seta?
260 Cinque e cinque fan dieci, ed io fo pesci, (E sì dicendo metteva le mani 

entro la padella. Così annotava gestendo la narratrice.)

118

Fiabe novelle e racconti popolari siciliani – Vol. II

Giuseppe Pitrè

cci dissi la mugghieri, ed eu puru li sàcciu fari, chi ma­
ravigghia cc'è?» — «'Nca fallu!» cci arrispunniu sò ma­
ritu. Accumenza: — «Padedda, mèttiti; ligna, stòccati; 
focu, addùmati!» e mittia la padedda, e stuccava ligna, e 
addumava luci; e quannu l'ògghiu vugghía, cci metti tut­
ti   dui   li   manu   dintra:   «Cincu   e   cincu   deci,   e   fazzu 
pisci!» E l'ògghiu svampa, e idda s'adduma e mori.

Comu muríu  la mugghieri, lu Riuzzu cci dissi  a la 
bedda muta: — «Si tu parri, eu t'aspetto n'àutri sei misi 
e   nni   maritamu;   si   tu   nun   parri,   eu   mi   maritu   cu 
'n'àutra.»   Li   se'   misi   passàru,   e   idda   nun   parrau.   — 
«'Nca eu, dici, mi maritu arrè.» E si maritau cu 'n'àutra a 
manu a manu. Comu si spusau, cci manna lu dulci a la 
muta:   —   «Te',   pòrtacci   stu   dulci   a   la   signurina.»   — 
«Gesu! Gesu! idda arrispunniu a lu criatu, stu signurinu 
sempri si 'ncòmmuda! Aspetta, aspetta ca fazzu 'na cosa. 
— «Ligna stòccati; furnu, adduma; luci, vôtati!» Si 'nfi­
la ddà dintra, e fici 'na cassata tanta. — «Te', dici, porta­
la a lu signurinu.» Lu servu iju; dici: — «Gesu! sugnu 
mortu, chi cosi! Si 'nfilau 'nta lu furnu e feci sta cassata 
tanta.» — «Oh! dici la zita; 'nca eu, dici, nun la sàcciu 
fari!» — «'Nca falla!» dici lu Re. Adduma lu furnu, si 
cci 'nfila, e muríu ddà dintra. — «Oh, dici lu Riuzzu, 
m'ha fattu mòriri dui mugghieri!» — Va nni la muta e 
cci dici: — «Lu vidi, cci dici, ca m'ha' fattu mòriri dui 
mugghieri?   Pirchì   nun   parri?   Eu   t'aspettu   se'   misi;   si 
parri, ti pigghiu; si no, mi spusu cu 'n'àutra.»

119

Fiabe novelle e racconti popolari siciliani – Vol. II

Giuseppe Pitrè

A li se' misi, vitti ca nun parrau, e si iju a fari zitu 
arrè, e subbitu ficiru lu spunsaliziu. Basta: vinniru di la 
Chiesa: — «Te', pòrtacci stu dulci a la signurina.» La si­
gnurina dici: — «Ih stu signurinu261! Aspetta, aspetta ca 
ti dugnu 'na cosa.» E accumenza a ruzzuliàrisi scala sca­
la; unni si sfasciau lu nasu, unni si rumpíu lu mussu, si 
susi ed era bona, e cci duna un bellu pisci. — «Oh, chi 
maravigghia,  patruni  miu,  cci   dici lu  servu, eu sugnu 
sfrinziatu!» E cci detti lu pisci. — «Comu fu?» — «Ac­
cussì e accussì.» — «Oh, dici la zita, 'nca eu nun lu sàc­
ciu fari!» — «'Nca fallu.» Si susi (idda), e si metti a ruz­
zuliàri scala scala: unni si rumpiu lu nasu, unni cci las­
sau un occhiu, unni si ciaccau la testa, e muríu. E su' tri 
mugghieri.

Allura iddu, lu Riuzzu, si misi darrè la porta ad attin­
tari. Idda, la muta, parrava sula sula; jia mittennu cia­
schiteddi e bùmmula262, e dicía: — «Abballàti, ciaschi e 
bùmmula, ca ora veni la stati, e lu tempu, finu a chi veni 
mè nora!» — «Ah, dici lu Riuzzu, becca-fujuta! tu sa' 
parrari! M'ha' fattu mòriri tri mugghieri senza 'na caciu­
ni, e tu sa' parrari: ora ti spusu.»

E allura si la spusau, pirchì la vulia beni assai, e tutta 
la casa la vulianu cchiù beni di la vavaredda di l'occhi 
soi263. Cci fici 'na sburduta, pirchì cci avia fattu mòriri 

261  Oh!   (quanta   degnazione   ha)   questo   signorino!   (esclama   al   servo   la 

muta).

262 Andava mettendo fiaschetti e bombole (per la stanza).
263 E tutta la famiglia le volea bene più che alla pupilla degli occhi.

120

Fiabe novelle e racconti popolari siciliani – Vol. II

Giuseppe Pitrè

tri mugghieri,  ma si la spusau, cà era bedda comu lu 
Suli, cu 'na trizza come l'oru. Ma idda facia ddi cosi, cà 
era fata. Si maritaru, e si guderu filici e cuntenti, e nu' 
ccà senza nenti.

Borgetto264.

VARIANTI E RISCONTRI

Tò patri è Suli, tò matri è Luna (Polizzi-Generosa)

Una vecchia che avea voluto comprare con cinque grani (cen­
tesimi 10 di lira) molte cose di valore e ne avea avuto batoste dai 
mercanti, comprò tre pope, e le mise al balcone. Se ne innamorò 
il figlio del re e ne volle una in moglie, dopo d'aver gettato argen­
to alla prima, oro alla seconda, perle alla terza. La popa non volle 
vederlo   mai   dopo   sposata.   Egli   la   punì   lasciandola   sola   in   un 
quartiere, e mandandole colà il cibo. Ella cuce e perde il ditale; si 
rompe un dito, e il dito glielo va a prendere. Un servo racconta 
questo al principe già riammogliato. La nuova moglie per mo­
strarsi buona anche lei a questo, si rompe il dito, ma muore. La 
popa al secondo giorno mette le mani in una padella con olio bol­
lente, e forma cinque pesci, che manda subito al principe. La se­
conda moglie vuol fare altrettanto, e ne muore. La popa, al terzo 
giorno riscalda un forno, vi si mette e chiude dentro, e ne esce 
con sette lagrime, che poi formano sette schiacciate, le quali ella 
manda pure al principe. Muore la terza moglie per voler fare lo 
stesso. Finalmente la popa fa sapere che allora parlerà collo spo­
so, quando egli le dirà davanti la porta: Tò patri è Suli, tò matri è 
Luna. Il re lo dice, ed amendue diventano sposi felici.

264 Raccontato al Salomone-Marino da Ninfa Lobaido.

121

Fiabe novelle e racconti popolari siciliani – Vol. II

Giuseppe Pitrè

La figlia di la balena (Casteltermini)

Una di due comari comprò alla fiera tre pope, una piangente, 
una ridente e una malinconiosa. Postele alla finestra, il re le salu­
tò una alla volta; ed esse che moveano la testa per mezzo d'una 
molla, gli resero il saluto. Il re volle sposare la piangente. Nel 
portargliela al palazzo, i cortigiani la buttarono a mare, comandati 
di far ciò dalla padrona. Il re ordinò che la si cercasse o viva o 
morta. Fu trovata, figlia della balena, una bellissima donna. Ella 
era muta. A palazzo il re, perchè tale, la confinò in una stanza; ed 
intanto sposò una alla volta tre ragazze che morirono per aver vo­
luto fare quel che la figlia della balena facea per rovinare le nuo­
ve spose; finchè parlò, e il re la riprese con sè.

Nella 28 delle Sicil. Märchen: Von der Tochter der Sonne (La 
figlia del Sole) è la stessa novellina, che però comincia dopo la 
prima terza parte. Il Köhler non trova nessun riscontro a questa 
tradizione.

122

Fiabe novelle e racconti popolari siciliani – Vol. II

Giuseppe Pitrè

LXVIII. 

Lu Tignusu.

'Na vota cc'era un figghiu di Re. Stu figghiu di Re cci 
avia murutu lu patri, e si vuleva 'nsignari la caccia. Chi 
fa? Un jornu sbuttau 'na pocu di truppa265, e quannu fôru 
'n campagna cci dissi iddu: — «Vuàtri jitivìni chi restu 
iu.» E la truppa si ni iju.

Stu figghiu di Re si scurau nna 'na lucannera, e si fici 
priparari manciari pri dumani. Dda lucannera, maliziu­
sa, pri vinu cci priparau oppiu266, armènu si pigghiava 
idda tutti cosi. La notti però lu picciottu stèsi vigilanti e 
nun durmíu.

Lu 'nnumani iddu vidennu lu piriculu, si ni iju a cur­
cari 'nta un voscu. Mentri durmia passa la figghia di lu 
Re di ddu Regnu, e vidennulu accussì bellu, ca iddu era 
veramenti bellu, si ni maravigghiau, e cci misi n'aneddu 
damanti a lu jiditu. Quannu iddu s'arrisbigghiau si vitti 
st'aneddu. Dici: — «E di cu' pò essiri?... Certu ca è di la 
Rigginotta.» Eccu ca torna ni la lucannera, e si vistíu 
comu un puvireddu. Tuttu d'accussì si ni iju a stari ni 
l'urtulanu di lu Re. — «Vossía voli ca mi scuru ni vos­
sía? Iu mi vurria 'mpijàri ccà. Chi dici?» — «Sì, figghiu 

265 Un giorno uscì fuori molta truppa.
266 L'oppio è sempre il più popolare medicamento per fare profondamente 
addormentare. Esso ricorre spesso nelle novelle. Più comunemente dicesi al­
lòppiu.

123

Fiabe novelle e racconti popolari siciliani – Vol. II

Giuseppe Pitrè

miu;»   e   l'urtulanu   si   l'accittau,   lu   vistiu   e   cci   detti   a 
manciari.

St'urtulanu era urtulanu di lu Re: 'n jornu lu purtau ni 
lu jardinu di lu Re. La figghia di lu Re comu lu vitti cci 
dissi:  — «Priparatimi un bellu bucali.» Chiddu cci lu 
priparau. Lu 'nnumani, la stissa cosa; ma lu picciottu cci 
misi un bellu diamanti 'mmezzu lu bucali. Acchianannu, 
'ncontra la criata. Dici: — «Cummaredda, purtàticci stu 
mazzettu a la signura.»

La signura a lu vidiri st'aneddu si la figurau la cosa, e 
lu mannau a chiamari; iddu cci iju, e di luntanu cci dissi: 
— «Chi voli Voscenza?» — «Veni ccà.» Ma iddu 'un 
cci vosi jiri; e idda lu fici vèniri pi forza cu tuttu ca era 
spiddizzatizzu267. Discursu porta discursu, si dichiararu 
li fatti sò'.

Doppu jorna la Rigginotta iju ni lu patri ca si vulia 
pigghiari a lu picciottu di l'urtulanu; ma lu patri cci la 
scunsigghiava. — «A cu' ti pigghi? a ssu nudu? a ssu ti­
gnusu?   Io   ti   fazzu   maritari268,   ma   nu   nn'hai   a   parrari 
cchiù di mia.»

La Rigginotta, testa dura, si maritau e si ni iju cu lu 

maritu 'nt'ôn paisi luntanu.

Doppu tempu si maritau l'àutra soru, e lu Re sò patri 
'mmitau a tutti li Baruni. Jamu ca comu lu puvireddu si 
maritau addivintau bellu giuvini. Ora comu sappi ca la 
cugnata si maritau, si vistíu e iju ni sò soggiru. — «Cu' 

267 Spiddizzatizzu, dispr. di spiddizzatu, lacero, sdrucito e male in arnese.
268 Io ti lascio maritare.

124

Fiabe novelle e racconti popolari siciliani – Vol. II

Giuseppe Pitrè

è?» — «Io; pozzu trasiri? Pozzu diri 'na parola a Riali 
Maistà? Io sù vinutu pir pompa269, o Maistà.»

Essennu a tavula, cci dici lu Riuzzu a sò jènnaru: — 
«Riali Maistà, di dda figghia chi maritastivu chi si ni 
fici?» — «Iu nu ni parru e nu ni spiju cchiù. Si vosi pig­
ghiari un tignusu, e beni cci stia.» — «E a vostra figghia 
la canusciti?» — «No.» E ddocu leva li setti veli di la 
figghia, e cci l'apprisenta: — «Chista è vostra figghia; e 
io sugnu lu tignusu!...» Quannu lu Re  vitti stu beddu 
giuvini s'ha livatu la curuna e cci l'ha misu 'n testa.

Iddi ristaru pi sempri filici,
E nui comu li mazza di radici.

Etna270.

VARIANTI E RISCONTRI.

La figghia di lu 'Mperaturi (Villabate)

Un imperatore avea una bella figlia, la quale s'innamorò d'un 
poveraccio, che in fondo era un re. L'imperatore non volle mai 
accondiscendere   a   queste   nozze,   e   la   figlia   fuggì   coll'amante. 
Dopo tempo un altro imperatore tenne un gran convito, e v'inter­
venne anche la principessa col marito, e il padre di lei, senza che 
egli la conoscesse. Si fecero de' brindisi, la principessa fece que­
sto volgendosi al padre:

«Chista è 'na buttigghia cristallina:
Di 'Mperatrici addivintai Riggina,
Cu lu permissu di vuàtri signuri

269 Io son venuto per accrescere la pompa.
270 Me la raccontò con altre due novelline una montanina etnea.

125

Fiabe novelle e racconti popolari siciliani – Vol. II

Giuseppe Pitrè

Sugnu la figghia di ddu 'Mperaturi.»

Un   principe   tignoso   è   anche   nella   26   delle  Sicil.   Märchen: 
Vom tapfern Königssohn (Il valente figlio del re). Der Grindkopf 
(Il tignoso) è il titolo di una novellina di Sora nel Napolitano pub­
blicata da R. KÖHLER nel Jahrbuch für rom. ecc. di Lipsia VIII, 3, 
pag. 253, con dotti riscontri di novelle europee.

126

Fiabe novelle e racconti popolari siciliani – Vol. II

Giuseppe Pitrè

LXIX. 

Lu Piscaturi.

'Na vota, s'arriccunta ca cc'era un piscaturi. Stu pisca­
turi avía un picciriddu ca era accussì beddu e graziusu 
ca era lu diliziu di tuttu lu vicinanzu. 'Nca stu picciriddu 
comu vidía jiri a sò patri a piscari, cci vulia jiri puru 
iddu; ma sò patri cci dicia: — «No, figghiu mio, pirchì 
si veni quarchi malutempu, ti perdi.» Arrivannu a l'età 
di nov'anni, lu picciriddu 'un ni vosi sèntiri cchiù nenti e 
vosi jiri cu sò patri. Dici: — «Patri, io vogghiu vèniri cu 
vassía, e lu primu pisci chi pigghiu, cci l'hê purtari a lu 
Re.»

Quannu fôru a menzu mari, lu picciriddu jetta la len­
za e si metti a piscari. La prima calata, tira, e tira un 
gran pisci di qualità. — «Chistu, patri mio, io l'hê purta­
ri a lu Re.» Hanno finutu di piscari e s'arricugghieru a la 
casa. Lu 'nnumani lu picciriddu ha pigghiatu la cartid­
duzza cu lu pisci, cci ha misu tanticchièdda d'arca fri­
sca271, e vistutu beddu pulitu si nn'ha jutu a Palazzu. A 
Palazzu senza tanti cirimonii lu ficiru tràsiri; si prisintau 
a lu Re. Lu picciriddu, ch'era di spiritu, cci cuntau la 
cosa, e poi cci apprisintau lu bellu pisci. Lu Re vidi stu 
pisci e cci piacíu assai; si vôta e chiama li so' cammare­
ri: — «Olà olà! subbitu dàticci a stu piscatureddu cin­

271 L'indomani il fanciullo ha preso un corbellino col pesce, vi ha messo su 

un po' d'alga fresca ecc.

127

Fiabe novelle e racconti popolari siciliani – Vol. II

Giuseppe Pitrè

quant'unzi.»   Poi   cci   dici   a   iddu:   —   «Tu   comu   ti 
chiami?» — «Pidduzzu, Maistà.» — «Ora dimmi, Pid­
duzzu: tu cci vôi stari a Palazzu?» — «Macàri Diu!» — 
«Dunca talè ch'ha' a fari: va' nni tò patri, e cci dici ca lu 
Re ti voli cu iddu.» 'Nta un dittu e un fattu va a la casa, 
cci cunta la cosa a sò patri, e torna a Palazzu. Lu Re lu 
fa vèstiri di robbi fini e cci duna letturi272  e maistri pi 
'struillu. Ddoppu 'na pocu d'anni era un omu allittiratu, e 
'un si chiamava cchiù Pidduzzu, si chiamava lu Cavaleri 
Don Pippinu.

Ora a Palazzu cc'era 'na giuvina, ca si chiamava Pip­
pina, ed era la figghia di lu Re; e sta giuvina vulia beni a 
stu picciottu comu un fratuzzu sò, pirchì lu Re cci avía 
dittu ca iddi eranu frati e soru. 'Nà vota cci frisculiaru a 
l'aricchi273 ca stu picciottu 'un cc'era frati; e Pippina cci 
misi a machinïari lu ciriveddu. Vinni l'età di la malizia, 
e Pippinu e Pippina si misiru ad amuriggiari. Arrivannu 
a  li  dicissett'anni,   a  la  Rigginedda  cci   veni   un  beddu 
'ncontru, un figghiu di Re. Idda ca 'nta lu ciriveddu cci 
avia a Pippinu, cci dici a sò patri ca si s'avia a maritari, 
idda vulia a Pippinu: o Pippinu o nuddu. Sò patri 'ntin­
nau comu 'ntisi chistu274; chiama a Pippinu, e cci dici: 
— «Mentri ca mè figghia havi la testa scuncirtata pi tia, 
tu di ccà ti nn'hai a jiri; pirchì io sti cosi nu li vogghiu.» 
— «Ah! Maistà, cci dici D. Pippinu, 'nca accussì mi nni 

272 E gli dà lettori, cioè maestri.
273 A Peppina fischiarono negli orecchi (fecero sapere in segreto).
274 Il padre di lei inalberò a sentir questo.

128

Fiabe novelle e racconti popolari siciliani – Vol. II

Giuseppe Pitrè

mannati?» — «Mi nni dispiaci, figghiu mio. Ma nun ti 
dubbitari, ca io la manu di supra nun ti la levu.» Poi fa 
'ncarruzzari a sò figghia e la va a 'nchiuj, comu dicissi­
mu, a lu munasteriu di S. Catarina; e accussì livò l'ac­
qua275.

Ora Don Pippinu comu scinníu di Palazzu si nni iju 
'nta 'na lucanna. Unni avia a jiri, puvireddu? E sta lucan­
na avia 'na finestra chi spuntava 'nta un puzzu di lumi276, 
e 'nta stu puzzu di lumi cc'era 'na finestra di lu munaste­
ru. 'Nta sta finestra cu' cci stava? Pippina la Rigginedda. 
Comu s'avvistaru, l'uno di l'àutru, si circàru di cunsulari. 
Cci dici idda:— «Pippineddu mio, nun ti pigghiari di 
malancunia, ca sta cosa havi a finiri. Dumani io ti proju 
dui libra di fataciumi, e zoccu cci trovi scrittu, fai.»

Lu 'nnumani, di prima ura, va lu Re a vìdiri a sò fig­
ghia: dumanna a la Signura Matri277: — «Com'è mè fig­
ghia?» e trasi a vìdiri a sò figghia. Comu lu Re si nni va, 
Pippina tinca tinca si nni va a la finestra: — «Pippinu, 
Pippinu! Te', ccà cci su' li libra.» Cci proj li libra e si li­
cenzia. Ddoppu du' jorna idda manna a chiama a sò patri 
e cci dici: — «Ora, papà! finèmula; facemu accussì: vui 
dati un brigantinu a Pippinu; parti iddu, parti lu Riuzzu 
chi mi voli; ddoppu un viaggiu luntanu, cu' havi l'abilità 
di purtari li megghiu cosi, chissu è mè maritu.» — «Bel­

275 Il monastero di S. Caterina in Palermo, nella piazza del Municipio.
276 Puzzu di lumi, pozzo che dà luce nelle case.
277 Signora madre è detta per eccellenza la Superiora, la Priora de' monaste­

ri e de' Collegi di Maria.

129

Fiabe novelle e racconti popolari siciliani – Vol. II

Giuseppe Pitrè

la! bella! cci dissi lu Re, chissa mi piaci.» Ha mannatu a 
chiamari a Pippinu, ha mannatu a chiamari a lu Riuzzu, 
e cci ha fattu stu discursu; a iddi cui piacíu: lu Riuzzu 
pirchì sapia ca Don Pippinu era sfasulatu; Don Pippinu 
pirchì sapía unni cci durmía lu lebru278. Partinu, ognunu 
pi sò via. Don Pippinu comu si vitti fora, grapi lu primu 
libru, e lu libru cci dici: — «Camina cincu misi cunti­
nui.» Camina, camina, lu ventu l'avía sempri 'n puppa. 
Li marinara si lamintavanu; ma iddu si li pigghiava cu 
lu bonu e tirava avanti. A li cincu misi mancu un jornu, 
grapi lu libru, e lu libru cci dici: — «Dumani, la prima 
terra chi trovi, pigghia funnu; scinni cu un palu e cu la 
chiurma.» Lu 'nnumani avvista terra; pùggia ddà e scin­
ni cu lu palu e la chiurma. Comu tocca terra, grapi arreri 
lu libru, e lu libru cci dici: — «'Nta lu centru giustu, 
trovi 'na balàta, poi 'n'àutra, poi 'n'àutra: lèvali tutti tri  
cu  lu  palu;   scinni.»  Accussì   fici;  truvò  la  balàta,  fìci 
leva cu lu palu, e la sullivau; poi nni trova 'n'àutra, poi 
'n'àutra:   li   sullivò   tutti   tri.   Comu   sulleva   l'urtima,   cci 
cumparisci 'na bella scala; scinni e trova, e chi trova? 'na 
gran gallaria tutta d'oru zicchini: li mura, li purteri, lu 
tirrenu e tuttu, cu 'na tavula cunzata pi vintiquattru pir­
suni, tutti d'oru, cu tuvagghi arraccamati, cucchiari, bur­
cetti, saleri, cannileri d'oru; tutti d'oru massizzu. Leggi 

278 Ad essi questo discorso piacque: al principe ereditario perchè sapea che 
D. Beppino non avea  un quattrino (sfasulatu, spiantato, spelacchiato);  a D. 
Beppino perchè era sicuro del fatto suo (sapìri unni cci dormi lu lebru, vedere 
dove la lepre giace, star col capo tra due guanciali).

130

Fiabe novelle e racconti popolari siciliani – Vol. II

Giuseppe Pitrè

lu libru: — «Prennitilli279.» Chiama la chiurma e cci or­
dina di carricari lu tuttu. Li picciotti si misiru a carricari; 
e cci passàru sulu dudici jorna a carricari ddi vintiquat­
tru statui d'oru, ca iddi, la chiurma, appena nni putianu 
jisari dui lu jornu. Grapi lu libru: — «Lassa li balàti 
comu li truvasti.» Chiuj la gallaria, cci metti li balàti di 
supra, poi terra, e subbitu a bordu.

Comu acchiana a bordu, pigghia l'àutru libru e grapi. 
Lu libru dici: —  «Metti  la vila  e sècuta   lu  viaggiu.» 
Metti la vila, e accumenza 'n'àutra vota la navicazioni. 
Navicannu   n'àutru   misi,   li   marinara   si   ficiru   assèntiri 
'n'àutra vota: — «Capitanu e unni nni stati purtannu?» 
— «Nenti, picciotti, tiramu avanti, ca lesti semu, e lu 
viaggiu è riccu.» Ddoppu jorna grapi la libru: — «Du­
mani ti veni un'isula; pigghia terra.» Lu 'nnumani avvi­
sta l'isula, vôta la prua pi ddà, scinni. Grapi lu libru, e 
leggi: — «'Nta lu centru trovi 'na balàta, sullevala; poi 
'n'àutri dui, e poi 'na scala; scinni, e zoccu trovi, ti pig­
ghi.» Don Pippinu fa tuttu: sulleva la balàta, poi l'àutra, 
poi l'àutra: veni 'na bella scala; scinni. A lu scìnniri tro­
va 'na gran tavula cunzata cu spillonghi d'oru, frutteri cu 
tutti sorti di frutti d'oru e poi pitaggi e zoccu fici lu Si­
gnuri; poi giru giru tanti giarri d'archimia280, cummig­
ghiati cu pezzi di cascavaddi d'oru. Liggennu lu libru, lu 

279 Prennitilli (sic) prenditeli (tutti questi oggetti). La novellatrice con que­
sta parola crede di ripetere italianamente quel che era scritto nel libro di fata­
gione.

280 Domandato la novellatrice dell'alchimia mi rispose essere una terra che 

appena si tocca diventa oro.

131

Fiabe novelle e racconti popolari siciliani – Vol. II

Giuseppe Pitrè

libru dici: «Vidi ca cc'è 'na giarrotta281 cu un certo bàr­
samu ca gualisci qualunchi malatia: pigghiatilla, e por­
tatilla tu.» Chiamò a tutti li marinara: a cu' cci fa carria­
ri 'na cosa, a cu' n'àutra: la giarrotta si la carriò iddu. Fi­
nutu stu gran travagghiu, grapi lu libru: «Torna pi tò 
via...» e si menti a la vila pi Palermu.

'Nta ssu tempu li cursali turchi javanu pigghiannu a li 
cristiani: mentri Don Pippinu era fora, ca 'un vidia àutru 
ca celu e mari, cela e mari, scattìanu li Turchi e cci pig­
ghianu lu bastimentu. Iddu e lu pilotu fôru aggrastati282 e 
fôru purtati 'n Turchia davanti lu Balalicchi283. Veni lu 
catrài284. «Chisti dunni su'?» dici lu Re Balalicchi. — 
«Maistà, su' Siciliani;» cci dici lu catrai. — «Siciliani285! 
subbitu accucchiàti li marinara, e purtàtili carciarati286; 
lu capitanu e lu pilota a carricari balatuna287; 'na fedda di 
pani e un bicchieri d'acqua ogni matina!» Cunsiddirati 
sti sfurtunati! Poviru Don Pippinu, 'un facia àutru chi 
pinsari a la Rigginedda ca l'aspittava, e cu' sa comu cci 
finia; e chiancía e chiancía.

281 Giarrotta, dim. di giarra, orcio.
282 Furono afferrati.
283 Balalicchi, dice la narratrice essere un Re dei Turchi.
284 Catrai o catraju, interprete.
285 La fama che hanno i Siciliani è di gente riottosa, baruffiera, coraggiosa e 
belligera; il popolo lo sa, e se ne tiene. Si ricordi il giudizio di Cicerone su' Si­
ciliani.

286 Subito (ordina il Balalicchi) accoppiate (legate a due a due) i marinai e 

portateli in carcere.

287 Balatuna, plur. di balatuni, grossa pietra.

132

Fiabe novelle e racconti popolari siciliani – Vol. II

Giuseppe Pitrè

Ora stu Balalicchi era chinu di rugna e 'un cc'era mi­
dicamentu pi iddu. Lu 'ntisi D Pippinu, e cci fa assapiri 
a Balalicchi ca si cci duna la libbirtà, iddu lu fa stari 
bonu. — «Zoccu voli, dici Balalicchi, basta chi mi leva 
sta malatia.» Don Pippinu 'un si cuntintò di la parola: 
vosi fatta 'na carta, e cu sta carta 'n sacchetta ha jutu a 
bordu a lu bastimentu, ch'era abbannunatu sulu 'n terra; 
e nun truvò tuccatu nenti. Pigghia tantìcchia di bàrsamu 
di la giarrotta e va nni Balalicchi, lu fa curcari, e po' cu 
'na pinna cci accuminzò a untari dda cruzzazza288 rugnu­
sa chi avia, e tutta la facci e lu coddu. La sira a Balalic­
chi cci cadi 'na sfogghia nìura comu la serpi. Lu 'nnuma­
ni cci unta lu pettu e la panza; la sira, 'n'àutra spogghia; 
la terza jurnata cci unta li cosci e li gammi; la sira, 'n'àu­
tra spogghia. A lu quartu jornu s'ha pigghiatu la sò bella 
licenza e s'ha misu a la vila cu tutta la sò chiurma. Ca­
mina camina, ddoppu 'na pocu di jorna pigghia portu. 
Saluta   la   citati,   trasi   'n   Palermu.   Subbitu   'n   carrozza; 
curri pi vìdiri a Pippina. Figurativi la cuntintizza! Lu Re 
comu lu vitti, cci fici la bemminuta, e lu fici assittari. — 
«Chi   avemu,   Don   Pippinu?»   —   «Nenti,   Maistà;   haju 
avutu ca Diu lu sapi zocc'haju avutu; ma quannu si cun­
ta è nenti289. Ora io vurria priparata 'na gallaria pi mittì­
ricci zoccu purtai. È veru ca su' nenti, ma pi chiddu nen­
ti chi su'...» E accumenza a fari scìnniri d'abbordu tutti 

288 Cruzzazza, avvil. di crozza, testa, cranio.
289 Quando le disgrazie si riesce a narrarle (cioè quando si sopravvive alle 

sventure, quasi che non si muore) è nulla.

133

Fiabe novelle e racconti popolari siciliani – Vol. II

Giuseppe Pitrè

ddi gran statui d'oru, tutti ddi spillonghi, ddi cascavaddi, 
ddi frutteri, ddi pusati d'oru. P'un misi, cu tuttu ca chia­
mò ajuti, 'un si fici àutru chi carrïàri. Quannu cci parsi 
ad iddu ca tutti cosi eranu situati, chiamò a lu Re: — 
«Maistà, dumani io sugnu prontu a finiri lu pattu; viditi 
prima li cosi di lu Riuzzu, poi li cosi mei.»

Lu 'nnumani lu Re va a vidi li cosi di lu Riuzzu: at­
trizzi, cosi di tuletta...; e lu Re cci faci tanti appròsitti290: 
Poi trasíu nni Don Pippinu; comu trasi, lu Riuzzu 'un si 
vitti scappari; scinníu li scaluna a quattru e a cincu e pi 
l'affrantu si  iju a 'mmarcari291. Lu Re cci dissi  a Don 
Pippinu:   —   «Evviva   Pippinu!   Evviva   Pippinu.»   Re   e 
Don Pippinu hannu scinnutu a pigghiarisi a Pippina din­
tra S. Catarina; e ddoppu tri jorna sti dui poviri giuvini 
s'hannu maritatu. Ma Pippinu 'un era cuntenti, pirchì 'un 
sapia nenti cchiù di sò patri e sò matri. L'ha mannatu a 
circari; e comu vosi Diu li truvau; li vesti di patri e matri 
di Riuzzu ch'erano (puvireddi! javanu ancora a pedi 'n 
terra) e accussì arristaru a Palazzu.

Iddi arristaru filici e cuntenti
E nuàtri semu sempri senza nenti.

Palermo292.

290 Appròsitti, corrotto dal latino prosit.
291  Appena (D. Beppino) entra, il principe scappò via; scese gli scalini a 

quattro e a cinque, e per la vergogna s'andò a imbarcare.

292 Dalla Messia.

134

Fiabe novelle e racconti popolari siciliani – Vol. II

Giuseppe Pitrè

VARIANTI E RISCONTRI

La   14   delle  Märchen   und   Sagen   aus   Wälschtirol  dello 
SCHNELLER:  Die drei Liebhaber  (I tre amanti) è fondata su d'una 
pretesa che hanno tre amanti sopra una ragazza; la quale pretesa 
essa promette di risolvere a favore di chi fra' tre le porterà in capo 
all'anno il miglior dono: ond'essi partono pel mondo in cerca del­
la miglior cosa da presentare.

135

Fiabe novelle e racconti popolari siciliani – Vol. II

Giuseppe Pitrè

LXX. 

Filippeddu.

Una vota c'era unu Re: stu Re avia un figghiu màscu­
lu, lu quali era figghiu unicu. A stu Re un jornu ci ha 
mortu la mogghi, ed ha ristatu cattivu293. Doppu ha pas­
satu a secunni nozzi; la mogghi ha nisciutu gràvita, ha 
parturutu e ha fattu 'n (un) figghiu màsculu. Pri 'nvidia 
di lu figghiastru 'nsajau di 'nvilinallu.

Intantu lu figghiastru 'n jornu si nni iju alla fiera: pri 
strata, ci ammattíu 'n cavadduzzu, ci prasíu e l'ha cum­
pratu, e si n'ha turnatu. Juntu a la casa, sò patri ci dissi: 
— «Figghiu, comu accosì prestu ha' turnatu?» — «Papà, 
m'ha 'mmattutu stu cavalluzzu pri via e mi l'haju cum­
pratu.» Giornu pri giornu comu stu Riuzzu jia a la scola, 
facía la visita a stu cavalluzzu 'nti la stalla, e ci fici tantu 
studiu 'nsina ca lu 'nsignau a parrari.

Lassamu perdiri lu cavallu e pigghiamu a la Riggina. 
Chista dicía: — «Ma iu comu haju a fari pri 'nvilinari lu 
figghiastru, pri quantu ristassi primugenitu mà figghiu? 
Bisogna ca m'hê fidari cu lu Ditturi.» S'ha mannatu a 
chiamari lu Ditturi intra, comu parola di Riggina ci dis­
si. — «Ditturi, comu putemu fari di 'nvilinari a mà fig­
ghiastru?» — «Rigginotta, vi finciti malata, e doppu iu 
distinu li medicamenti ca ci vonu pri sta vostra malatia.» 
Chista s'ha curcatu a liettu e s'ha 'nfintu malata. Subitu 

293 Cattivu, vedovo.

136

Fiabe novelle e racconti popolari siciliani – Vol. II

Giuseppe Pitrè

lu Re ha mannatu a chiamari lu Ditturi. Ha vinutu lu 
Ditturi e dici: — «Riali Maistà, chista è 'na gravi mala­
tia chi havi la Riggina.» — «Ma dunchi chi nun ci pò ri­
paru pi sta malatia chi havi la Riggina?» — «Lu riparu 
c'è, ma Riali Maistà, avriti 'n (un) dispiaciri.» — «Qua­
lunchi interessi ci vannu pi lu menzu, abbasta chi si sal­
va la Riggina.» — «La Riggina già è morta, nun ha chi 
fari: sulu ci vuoli pi guariri la Riggina lu sangu di vostru 
figghiu Filuppu quintu, sdisangatu di vina in vina.» — 
«Ah! dici, è troppu ca mà mogghi divi campari e mà fig­
ghiu   muriri!»   Doppu   si   ci   misiru   tanti   pirsuni   pri   lu 
menzu, dicennu: — «Riali Maistà, li figghi vannu e ven­
nu e la mogghi nu veni cchiù,» e tantu s'hanu misu 'ntra 
lu menzu, di fàrici a lu patri calari la testa chi murissi lu 
figghiu e campassi la mugghieri.

Lu figghiu s'arricampa di la scola294  cantannu e fri­
scannu: passa 'nti lu cavalluzzu e lu trova cunfusu. — 
«Chi hai, cavalluzzu miu, ca si' cunfusu?» — «Ah! dici, 
Filuppu, iu sugnu cunfusu pri tia, ca tu varrai a la morti; 
ma nun ti ni 'ncaricari, curaggiu! Sai chi fai? Pigghi la 
sedda, mi 'nseddi, e a tò patri ci dici ca ti ni vai dui uri 
di ròggiu295  a 'llianàriti 'nta lu giardinu.» Lu figghiu ha 
acchianatu ddà sùpira296, ha baciatu li mani a lu patri e la 
mamma, ch'era curcata, e ha dumandatu un pirmissu pi 
quantu si ni jia un pizzuddu cu lu sò cavaddu 'nta lu 

294 Si ritira dalla scuola.
295 Due ore precise.
296 Il figlio è salito là sopra.

137

Fiabe novelle e racconti popolari siciliani – Vol. II

Giuseppe Pitrè

giardinu. Dici lu Re: — «Figghiu, va addivèrtiti,» — e 
intantu (lu patri dissi) almenu s'addivèrti prima di muri­
ri.

Ha calatu lu figghiu 'nta lu cavadduzzu e l'ha 'nsidda­
tu. — «Senti chi ti dicu ora, Filippu, dici lu cavaddu. 
Vidi ca tu a mia mi divi stracacciari297: ha' a pigghiari 'na 
bellissima quartàra, mi l'attacchi 'nti la panza, e tutta la 
me sudùra298 ca mi cadi, l'ha' a cunsirvari 'nti sta quartà­
ra. Comu iu jùnciu unni haju di jùnciri, cascu e muoru. 
Tu nun t'ha' a pigghiari pena, chì avennu bisognu di mia 
tiri un pilu di la mè cuda, lu bagni 'nti li mia sudùra, e tu 
hai tutti li cumpurtamenti, cu li to' palazzi, li to' baggi299, 
e li to' sirvizi.» Accosì ha fattu; chistu giuvini s'ha misu 
a cavallu e si n'ha jutu. Juncennu a 'n puntu, stu caval­
luzzu ha cascatu e ha murutu. Lu Riuzzu ci ha pigghiatu 
la sudùra e ci ha tagghiatu la cuda e si ha misu 'n cami­
nu. Juncennu stanti via, dissi: — «Vuogghiu vidiri l'upi­
razioni ca mi dissi lu miu cavallu.» Ha tiratu un pilu di 
la cuda, l'ha bagnatu 'nti la sudùra, e vidi li gran cum­
mudità, un palazzu davanti, cu la sò sirvitù, cu' purtava 
mangiari di ccà, cu purtava mangiari di ddà, cu tutti li 
so'   cumpurtamenti.   Ha   sarvatu   lu   pilu,   e   ha   turnatu 
com'era. S'ha misu novamenti 'n caminu e ha giuntu 'nti 
'na cità unni c'era un Re. 'Nanzi lu palazzu di stu Re c'e­

297 Stracacciari, stracquare spronando e facendo correre.
298 La mè sudura, il mio sudore. Suduri, in tutta Sicilia, s. masch.
299 Baggi, paggi.

138

Fiabe novelle e racconti popolari siciliani – Vol. II

Giuseppe Pitrè

ra 'n giardinu. Stu giuvini s'ha addivatu300 'nta lu giardi­
naru, fingennu di buscàrisi lu pani, e si ha misu 'na vi­
scica   'nta   la   testa   fingennu   d'essiri   tignusu,   e   si   misi 
nomu di Filippeddu. Stu giardinaru usava chi ogni mati­
na facia tri mazzi di fiuri e li purtava a li tri figghi fim­
mini di lu Re. Rispunni lu picciottu a lu giardinaru, e ci 
dici: — «Si criditi, massàru, ci li fazzu iu stamatina li 
mazzi di li fiuri, a li voti mi dùninu qualchi pizzuddu di 
pani301.» — «Ma tu chi li sai fari?» — «Iu li fazzu, e si 
ci piàciunu, beni, si no, ci li porta vossignuría302.» Chistu 
giuvini ha fattu sti tri mazzi di fiuri; cunsidirati comu si 
potti 'mpignari a farli unu megghiu di n'àutru. Li Riggi­
notti comu si vittiru purtari sti tri mazzi di fiuri, ci hanu 
piaciutu, e ci hanu dittu: — «Vidi ca ogni matina sti fiu­
ri l'hai a purtari sempri tu.» Hanu pigghiatu e ci hanu 
dato du' tarì pi comprimentu. Stu picciottu si n'havi jutu 
'nta lu giardinaru, fintizza303 ca nu cunuscía sti dinari, ci 
dissi: — «Iu chi n'avía a fari di chisti! mi dàvinu 'n piz­
zuddu di pani, iu mi ni cuntintava megghiu.» Lu giardi­
naru dissi: — «Chistu babbu è. — Tu chi n'ha' a fari: 
chisti li duni a mia, ca lu pizzuddu di pani ti lu dugnu iu: 
ogni matina ti ci mannu a tia, nzoccu ti dùninu li Riggi­
notti mi lu porti, e iu ti dugnu lu pani.»

300 S'è allogato, s'è messo a servire. Addivàrisi, qui per addugàrisi, adduà­

risi. La stessa voce più comunemente vale allevarsi, crescere, nudrire.
301 Forse (a li voti, alle volte) mi daranno qualche pezzetto di pane.
302 Il  vossignoria nelle province orientali della Sicilia non ha il significato 

di rispetto che ha nelle altre province; vale quasi vossía, ella.

303 Facendo finta.

139

Fiabe novelle e racconti popolari siciliani – Vol. II

Giuseppe Pitrè

A la sira, scuratu, stu picciottu si n'ha jutu a curcari 
'nti  la stadda,  unni  c'era 'n  pirtusu  ca  spuntava 'nti la 
casa unni si curcava la Rigginotta la picciula. Stu pic­
ciottu la sira fa 'n'upirazioni, tira 'n pilu di lu sò cavad­
du, lu bagna 'nti dda sudùra, e novamenti304  lu palazzu 
cu   la   so   'luminazioni,   e   la   sò   sirvitù.   Sta   Rigginotta 
guardava di lu pirtusu e vidi tuttu stu gran palazzu, e 
dici: — «Comu! ccà Fulippeddu si ci ha curcatu! ch'è 
pussibili sta cosa?» Lu 'numani sira si ci misi accura, e 
s'addunà l'upirazioni ca chistu fici, di lu pilu di lu cavad­
du, e si pirsuasi ca chistu avia a essiri figghiu di Re. Al­
l'innumani dimanna a sò patri 'na grazia di pigghiàrisi pi 
spusu   a   Filippeddu.   Sò   patri   ci   dissi:   —   «Scialarata! 
comu t'ha' a pigghiari a ssu tignusu?» — «Nenti, papà: o 
mi lu dati a chissu, o iu mi ni fuju cu iddu.» Lu patri cu­
strittu e malu priparatu, ci lu desi e ci dissi: — «Abbasta 
ca ti ni vai avanti di mia305.»

S'hanu spusatu, e si l'ha purtatu 'nti sta stadda unni 
iddu si curcava. L'àutri surelli s'hanu maritatu e s'hanu 
pigghiatu a dui figghi di Re. Chisti tuttu lu juornu mur­
muriavanu a sò suoru: iddi si ni prijàvinu di li mariti: cu' 
li basava di ccà, cu' li basava di ddà, e idda mischina 
'ncutugghiava306. — «Ma è 'mpossibili, dicia: chi mi fi­

304 Sottintendi: apparsve.
305 (Sposati pure) purchè mi ti levi dinnanzi agli occhi.
306 Ncutugghiava per 'ncutugnava, da 'ncutugnari, qui intr. contristarsi. Ve­

dinei miei Canti pop. sic. vol. I, pag. 59.

140

Fiabe novelle e racconti popolari siciliani – Vol. II

Giuseppe Pitrè

ciru l'occhi; pricchì chistu nu facia cchiù l'upirazioni ca 
facía.

Intantu c'era appuntata 'na guerra, e li mariti di l'àutri 
suoru si ni jeru a vinciri la guerra, pricchì chi vincía 'na 
banniera, accansava 'nu gran titulu. Pigghia lu Filipped­
du e dici: — «Ura ci vaju iu, a li voti pozzu vinciri iu sta 
banniera.» La mugghieri ci dissi: — «Vacci; — a li voti, 
dici 'nti idda, mi lu luvassi davanti.» Chistu s'ha misu a 
cavaddu di 'na scecca zoppa, c'un pezzo di scupittazza 
avanti cavaddu307 e si n'ha jutu. Giuntu unni parsi a iddu, 
tira 'n pilu di lu sò cavaddu, lu bagna 'nti dda sudùra, e 
si trova a cavaddu di un gran cavaddu di Rignanti, cu la 
sò spata a lu fiancu, e si ni va alla giostra. Juncennu ddà, 
tira la sò spata, «largu! largu!» pigghia la banniera, e si 
ni torna. Li so' cugnati nu lu canuscianu; sulu ci jèru ap­
pressu e unu dici: — «Cavalieri, si mi faciti lu piaciri, 
senza 'nteressi, datimi la banniera pri quantu faciemu vi­
diri   a   nostru   sòggiuru   chi   l'avimu   pigghiatu   niàutri.» 
Chiddu dissi: — «Tantu piaciri, ma avemu a fari 'n (un) 
pattu,   chi   vi   haju   a   tagghiari   lu   ijtieddu308;»   e   chiddu 
prontu si lu fici tagghiari pri aviri la banniera. Turnaru a 
la casa: cunsidirati chi piaciri ci fu ca chisti avienu prisu 
la banniera: li ziti ci abballàvinu davanti, e sputàvinu a 
sò suoru chi avia 'n tignusu e tintu309 davanti.

307 S'è messo a cavallo a un'asina zoppa, con una schioppettaccia innanzi.
308 Ijtieddu, ditino, dito mignolo.
309 Tintu, qui inetto.

141

Fiabe novelle e racconti popolari siciliani – Vol. II

Giuseppe Pitrè

L'innumani arrieri ci jeru a la guerra, e Filippeddu fici 
la stissa finzioni. Pigghiau la banniera, e l'àutru cugnatu 
lu priau di dariccilla, e chiddu prontu ci la desi cu lu 
pattu   ca   ci   avía   a   tagghiari   'n   pizzuddu   d'aricchia;   e 
chiddu si la fici tagghiari. Arrivaru cuntenti 'n'àutra vota 
'nti  sò   soggiuru,   e   'nti   li   mugghieri.  L'innumani  ci  fa 
n'ammìtu310  di tutti li pirsuni di la Curti, e mentri tutti 
mangiavinu cuntenti, Filippeddu stava misu 'nti n'agnu­
na, e l'àutri suoru si la pigghiàvinu cu sò suora d'aviri 
'nu bruttu, 'nu làliu311. All'ultimu stu Filippeddu si scip­
pa la viscica ch'avia 'nti la testa, e si susi, e dici a li so' 
cugnati: — «Vuàtri siti chiddi chi aviti pigghiatu la ban­
niera?» Pigghia lu ijtieddu e lu pizzuddu d'aricchia, ci li 
mustra, e dici: — «Iu sugnu chiddu chi haju pigghiata li 
bannieri, vuàtri siti tanti vili!» Tira 'n pilu di lu sò ca­
vaddu, si vesti di figghiu di Rignanti e cumenza a smac­
cari a tutti. Allura sò mugghieri dici a li sò suoru: — «Li 
vostri mariti sunu li tinti, iu sappi sciègghiri lu miu.»

Iddi arristaru maritu e mugghieri.
E iu scàuzu di pieri.

Buccheri312.

310 N'ammìtu, un invito, un convito.
311 Un brutto, un laido. Làliu o làriu o làdiu, metat. per làidu.
312 Raccolto in Buccheri da un amico di M. Di Martino, da cui l'ho ricevuto.

142

Fiabe novelle e racconti popolari siciliani – Vol. II

Giuseppe Pitrè

VARIANTI E RISCONTRI

Si accosti al principio della nov. LXXI. Il cavallo fatato ricorre 
in altre novelle della presente raccolta; nella XXVII è bue. Il di­
sprezzo delle principesse per la loro sorella è anche nella XLVI.

143

Fiabe novelle e racconti popolari siciliani – Vol. II

Giuseppe Pitrè

LXXI. 

Lu Ciclòpu.

Un viaggiu si raccunta ca cc'era un Rignanti, ed era 
maritatu. L'amici  di stu Rignanti cci rigurdavanu a lu 
Re: — «Maistà, vidissi313 ca la Riggina cci fa mancan­
zi.» Lu Re, sintennu chistu lu jornu a tavola cci fa 'na 
scappata a la muglieri, ma la muglieri arrispusi ca di sti 
cosi 'un cci nn'era nenti: piglia lu Re e si misi a pustia­
ri314 stu fattu, e vidi ca cc'era una scala sigreta ca acchia­
nàvanu e scinnìanu pirsuni; detti ordini di pigliari a sò 
moglieri e fari una cava 'nti lu mezzu di la scala, e la 
metti nnà intra315  e cci fa dari una fedda di pani ed un 
biccheri d'acqua lu jornu. Azzùffanu316 li servi a la mu­
glieri di lu Re, e la mettinu nni la cava dànnucci 'na fed­
da di pani e un biccheri d'acqua lu jornu; idda ca si tru­
vava 'ncummudata317 accattà'318 un picciliddu. Stu picci­
liddu criscía ad ura pi lu spaziu di dudici anni, e spissu 
spissu   cci   dicia   a   sò   màtri:   —   «Mà',   pricchì   stammu 
ccà?» — «Figliu, li me' piccati vonnu accussì.» — «Lu 
patri l'haju? cci dici lu picciliddu; rispunni la mamma: 
— «Sì, lu patri l'ha' ed è lu Re. Piglia stu picciliddu cu 

313 Vidissi, badi.
314 A pustiari, ad osservare di nascosto.
315 Nnà, per euf., là dentro.
316 Azzùffanu, qui: prendono con violenza; e sembra l'it. acciuffano.
317 'Ncummudata, qui gravida.
318 Accattà', partorì.

144

Fiabe novelle e racconti popolari siciliani – Vol. II

Giuseppe Pitrè

sò matri e cumincianu a gracciari319 lu pirtusu dunni cci 
trasìanu lu manciari, e nesci stu picciliddu. Si vôta sò 
mà'   e   cci   dici:   —   «Tu,   figliu,   nn'ha'   curaggiu?»   — 
«Nn'haju, matri mia» cci dissi. — «Senti ch'ha' a fari: 
acchiana susu: vidi ca cc'è setti càmmari a filu, nni stu 
mentri320 ca tò patri dormi, 'nfili la manu sutta li mata­
razza, e vidi ca cc'è 'na spata  'nfatata, la pigli adaciu 
adaciu, e ti nni scinni nni la stadda, e pigli lu megliu ca­
vaddu chi cc'è: cci metti la sedda, la briglia, e lu nesci; 
po' veni a chiami a mia, cravaccàmu e nni nni jamu, cà 
si lu sapi tò patri, nni fa ammazzari.» Piglia a sò matri, 
l'accravacca nni lu cavaddu e si nni vannu. Nni stu men­
tri eranu nni li campagni ch'avianu lu gran pitittu tutti 
dui, cci dissi lu figliu a la mamma: — «Vossía cacciassi 
violu violu321, chi i' scansu la via e vaju a viju pi putiri 
prucacciari da manciari.» Piglia e cci 'ntoppa un bellissi­
mu pedi di piru, e sutta stu pedi di piru cc'eranu dui chi 
lu guardavanu322 e avianu un occhiu sulu nni la frunti, e 
si   chiamavanu   Ciclòpi.   Lu   picciottu   cu   la   spata   a   lu 
hjancu, cu lu gran pitittu ch'avia, acchiana a lu pedi di lu 
piru, e 'ncumència a cogliri ed a manciari; dopu poi s'in­
chì' la pitturina323; va pri scinniri di lu piru, e si risbiglia­
nu li Ciclòpi, chi vulianu sbramari324 a stu picciottu; lu 

319 Gracciari, raschiare.
320 Stu mentri, nel mentre.
321 Cacciassi, cacci il cavallo luogo la via.
322 Lu guardavanu, custodivano il pero.
323 S'inchì la pitturina, riempì di pere quel vuoto tra il petto e la camicia.
324 Sbramari, sbranare.

145

Fiabe novelle e racconti popolari siciliani – Vol. II

Giuseppe Pitrè

picciottu curaggiusamenti tira la sciabula e l'ammazza 
tutti dui. Nni stu mentri lu figliu ij' a vidiri pi lu mancia­
ri, la mamma scontra un Ciclòpu; e cci dissi: — «Unni 
stati jennu?» Cci rispusi lu Ciclòpu: — «Staju jennu, ca 
haju un billissimu casamentu, quattru miglia arrassu di 
ccà, chi cci haju tutta sorta di compustìbuli di mancia­
ri325.» Rispunni la donna: — «Sintiti, i' haju un figliu ca 
è 'nta li tanti di viniri326 a circari a mia, pricciò jitivìnni 
chi i' fazzu alluntanari 'n'àtra vota a mè figliu e mi nni 
vegnu nni vui.» Si parti stu Ciclòpu e si nni va: arriva lu 
figliu nni sò matri: — «Vossa binidica327, matri; vossa 
piglia, ca mi intuppà' stu pedi di piru, abbuttativi328  di 
pira.» A la spidduta di li pira329  cci dissi lu figliu: — 
«Caminati drittu drittu, ca i' scansu via pi putiri pircac­
ciari330 da mangiari.» Piglia e si nni va. Sta sò matri si 
nni ij' nni lu Ciclòpu, cci detti a mangiari, e si gudia cu 
lu Ciclòpu. Lu figliu cumincia a circari sta mamma, e 
vitti un billissimu Palazzu, e ddà cc'era la matrina. La 
mamma si adduna ca veni lu figliu; cci dici a lu Ciclò­
pu: — «Ammucciativi nna 'na càscia, ca vi mettu robbi 
di supra, chì stà vinennu lu mè figliu, ca vidennu lu ca­
vaddu acchiana.» 'Nsumma, arriva lu figliu nni stu casa­

325 Compustìbuli di manciari, comestibili da mangiare: superfluità di forme 
popolari come le seguenti: Malatu 'nfirmu, (ammalato grave); vina arteria (ar­
teria), emurraggía di sangu, equitazioni a cavaddu ecc.

326 Che è in sul venire.
327 Ella mi benedica.
328 Abbuttativi, saziatevi.
329 Dopo d'aver ella mangiate le pera.
330 Pircacciari, lo stesso che: prucacciari.

146

Fiabe novelle e racconti popolari siciliani – Vol. II

Giuseppe Pitrè

mentu, trasi nni lu purtuni, e vidi la cavallarrizza, chi 
cc'era lu sò cavaddu; acchiana susu e va a vidi a sò ma­
tri. — «Mamma, cu' cc'è nni stu palazzu?» — «Figliu, 
nuddu cc'è.» — «Cc'è di manciari? mangiammu: chiddu 
chi voli Dì'.» La mamma cci detti di manciari. — «Ma­
tri, i' mi pigliu lu cavaddu, e vaju a vìdiri si pozzu fari 
'na pocu di caccia.» — «Sì, figliu, va addivèrtiti.» Si pi­
glia lu cavaddu, e si nni va a caccia. Cacciava cu la scia­
bula 'nfatata a li mani; chiddu cunigliu chi vidia a jazzu, 
appizzava cu 'na sciabulata331, e l'ammazzava.  Nni stu 
mentri iva cacciannu, cci 'ntoppa un billissimu pedi di 
piru granni, e cc'eranu dudici Ciclòpi chi lu guardavanu; 
l'assartàru sti dudici Ciclòpi; stu picciottu tira la sciabu­
la, si misi a guirriggiari cu sti dudici Cicròpi e li am­
mazza. Dirimpettu a sti pedi di piru cc'èra n'âtru billissi­
mu casamentu; cc'eranu quattru figli fimmini di Rignan­
ti, chi l'avia pigliatu lu Magu, cumencianu chisti a fari 
vela332 a stu picciottu; lu picciottu si nn'adduna e si nn'ha 
jutu pri stu casamentu; li figli di li quattru Rignanti lu fi­
ciru acchianari susu; acchianatu susu cumincianu a di­
mannari di cu' era figliu e di cu' 'un'era figliu; rispusi lu 
picciottu: — «I' sugnu figliu di Rignanti.» Cci cunzàru 
una billissima tavula, cci dettiru a manciari; a lu cavad­
du ci dèttiru l'oriu. Rispusi lu picciottu: — «Lassatimìn­
ni jiri, ca quarchi quattru miglia arrassu di ccà cc'è n'âtru 

331 Un coniglio che egli vedesse nel suo covo, gli dava una sciabolata.
332 Cominciano esse a far segni con fazzoletti o simili.

147

Fiabe novelle e racconti popolari siciliani – Vol. II

Giuseppe Pitrè

billissimu casamentu ca cci lassavu a mè matri333.» Du­
manna licenza e si nni va. La matri si adduna ca veni lu 
figliu e fa ammucciari a lu Cicròpu; arrivatu lu figliu 
scravacca, scàrrica la caccia, l'acchiana susu, e la porta a 
sò matri, ligànnucci sempri li mani334; ubbidienti a sò 
matri. La mamma cumencia a 'pparicchiari la caccia, cci 
allesti lu manciari, lu fa manciari binissimu a lu figliu. 
Livatu di manciari lu figliu, rispusi la matri: — «Moru! 
chi duluri! chi duluri!» — «Oh matruzza, chi cci voli pi 
passari stu duluri, ca i' fazzu nzoccu diciti vui?» — «O 
figliu figliu, cci dissi la mamma, quannu era a la casa di 
tò patri, e mi vinia stu duluri, pigliava ad unu, e mi man­
nava a pigliari tantìcchia d'acqua di la Ciblicanna.» — 
«Lestu, matri, ca ora cci vaju!» Subbitu va a nesci lu ca­
vaddu, e si nni va a circari st'acqua di Ciblicanna; va a 
passa   di   ddu  palazzu   unn'eranu   li   quattru  figli   di   Ri­
gnanti, acchiana susu; a lu cavaddu cci dèttiru l'oriu e ad 
iddu cci  dèttiru a  manciari.  Dici  lu  picciottu: — «Mi 
dati nutizia di l'acqua di Ciblicanna?» Rispusiru li pic­
ciotti e cci dissiru: — «O figliu figliu, nn'hannu passatu 
giuvini, ma nun hannu turnatu cchiù! Sintiti ch'âti a fari: 
pigliàti ssu violu drittu, e viditi ca vi 'ntoppa una chianu­
ra, e viditi ca cci sunnu quantità di vistioli335; nn'ammaz­
zati unu; jinchìti un paru di vertuli di tozza di carni e vi­
diti ca caminannu 'n'âtra pocu di via vi 'ntoppanu du' liu­

333 Ove lasciai mia madre.
334 Baciandole sempre le mani.
335 Vistioli, buoi.

148

Fiabe novelle e racconti popolari siciliani – Vol. II

Giuseppe Pitrè

na cu li mazzi 'n manu; e 'mmezzu di sti du' liuna cc'è la 
funtana di l'acqua di Ciblicanna; poi pigli336 la carni e la 
'ncumenci a jittari un pezzu a chiddu, e un pezzu a chi­
stu liuni; si tu ha' curaggiu, mentri sti liuna si mancianu 
la carni, tu pigli lu baccaruni337, e l'inchi di acqua, e ti 
nni torni subbitu. Poi quannu ti rinescinu tutti cosi, veni 
a passi arrè di ccà.» — Piglia lu picciottu, si metti a ca­
vaddu, e si nni va; arrivatu alla chianura, ammazza lu 
vo'338 e inchi un paru di vertuli di carni, e si nn'ha jutu; 
arrivatu a li du' liuna comencia a dari carni a li liuna, 
mentri chi si manciavanu sta carni, va a inchi lu bacca­
runi di st'acqua di Ciblicanna e si nni torna unn'era lu 
cavaddu, si metti a cavaddu, e si nni va nni li picciotti 
chi cci 'nsignaru sta via; scravaccà' ed acchianà' susu nni 
li picciotti; li picciotti, comu lu vittiru arricògliri cu l'ac­
qua, cci cunzàru la tavula e cci dèttiru a manciari; e a lu 
cavaddu   l'òriu.   Nni   stu   mentri   mancia   lu   picciottu,   li 
quattru figli di li Rignanti cci levanu l'acqua chi purtava 
di   la   Ciblicanna,   cci   mettinu   'n'âtra   partita   d'acqua,   e 
idda cci porta st'acqua a sò matri; la mamma comu lu 
vitti affacciari cumincia a lamintarisi: — «Moru! chi du­
luri!» Lu figliu acchianava cu l'acqua; dànnucci l'acqua, 
idda si la vivi, e cci passà' lu duluri; poi cci detti a man­
ciari a lu figliu, e cci dissi: — «Sa' chi faciva i' cu tò pa­

336 Le principesse fatate continuano il discorso col tu.
337  Baccaruni, accr.  di  bàcara, nelle prov. di Trapani  e Girgenti, grossa 

brocca.

338 Vo', bue.

149

Fiabe novelle e racconti popolari siciliani – Vol. II

Giuseppe Pitrè

tri? chiantava cincu chiova 'n terra, e poi nni mittìvamu 
'n cruci tanticchia i' e tanticchia iddu e nni alienàvamu 
ad arrìdiri.» Sò figliu cci dissi: — «Chiantammu li chio­
va, e facemmu videmma accussì comu faciva vossìa cu 
mè patri.» Chiantati li chiova nni lu solu di la càmmara, 
sò matri cci attacca a lu figliu prima; attaccatu chi fu, va 
a chiama a lu Ciclòpu, piglia la stessa sciabula di lu fi­
gliu, e lu fa ammazzari: lu fannu tozza tozza, lu mettinu 
'ta 'na visazza339 e lu mettinu supra lu cavaddu; lu jittaru 
fora di unni piglia piglia340. Lu cavaddu, chi era 'nsigna­
tu di jirisìnni nni ddu casamentu, si nni ij'; li picciotti 
Rigginotti vidennu lu cavaddu lu traseru dintra, e cci li­
varu 'na visazza di supra; scarricata chi fu la visazza, cci 
vannu a trovanu lu corpu di ddu picciottu; lu pigliàru 
tuttu e lu cuminciaru a situari pezzu pri pezzu, e li mìsu­
ru341 a corpu d'omu; poi pigliaru l'acqua di la Ciblicanna, 
cuminciaru  a zabbiarlu342  tuttu cu l'acqua, e rivinni lu 
picciottu di bel nuovu, dicènnucci a li picciotti: — «Oh 
chi durmuta chi m'haju fatto!» Rispusiru li picciotti: — 
«Talè unn'èritu misu!343» e cci cuntàru tuttu lu passatu. 
— «E ora, dici lu picciottu, ch'haju a fari cu mè matri?» 
Dicinu li picciotti: — «Arrivatu chi si' nni tò matri, ti 
finci stizzatu, apri tutti li càmmari e li casci, e li cerchi 

339  Lo tagliano pezzi pezzi e lo mettono dentro ('ta  per  'nta,  'ntra,  dintra, 

entro) una bisaccia.

340 Lo buttarono alla ventura, da qualunque parte esso andasse.
341 Mìsuru, per mísiru, misero, unirono, legarono.
342 Zabbiari, tuffarlo nell'acqua.
343 Guarda dov'eri (éritu eri tu) messo.
150

Fiabe novelle e racconti popolari siciliani – Vol. II

Giuseppe Pitrè

tutti, truvannu  a  lu Ciclòpu, lu  pigli e lu  porti nni lu 
cammaruni, lu cchiù granni chi cc'è, e poi cci dici: — 
«Mà'344, i' v'haju datu tanti piaciri, ora nn'âti a dari unu a 
mia.»   Rispusi   la   mamma;   dici:   —   «Chi   hê   fari?»  — 
«V'aviti a pàrtiri di chidda spica di muru345, e lu Ciclòpu 
di l'âtra spica di muru, arrivati nni lu mezza di la càm­
mara vi abbrazzati.» Nni stu mentri chi eranu abbrazza­
ti, piglia la sciabula e cci taglia li testi a tutti dui, e spiri­
sci lu 'ncantamentu di ddu palazzu; si parti lu picciottu e 
si nni va nni li figli di li Rignanti; rispusiru li figli di li 
Rignanti: — «Semu livati di lu 'ncantamentu, ora si' tu 
lu patruni di nuàtri quattru; di zoccu vô' fari nni fa'.» Ri­
spunni lu picciottu: — «Dicitimi di cu' siti figli, ca v'hê 
jiri a lassari una pri una nni li vostri patri?» Si piglia sti 
quattru picciotti e cumincianu a caminari pi la cità di 
Palermu; si 'mmarcàru, e si nni jeru a Napuli; si allòca­
nu 'na billissima lucanna, e iddu fa dari l'ammasciata a 
lu Re. Lu Re com'appi la figlia, cuntenti chi nun si pò 
diri, la vulía dari a lu furasteri; ma iddu dissi ca nun avia 
st'idea. Parti cu li gran cumplimenti, e cci va a lassa l'â­
tri figli a li Rignanti di lu Partuallu, di la Spagna e di la 
Russia; e tutti lu vulevanu pri jènnaru. Lu Rignanti di 
Russia era 'Mperaturi; e lu picciottu si marità' cu la fi­

344 Notisi come il dialogo che debbe avvenire tra il figlio e la madre, predet­
to dalle principesse fatate, mentr'esse lo prenunziano passa in bocca alla madre 
e al figlio stesso, sparendo la figura delle donne. Questo, siccome si sarà potu­
to vedere, non è infrequente nelle novelle, ove il popolo parla schietto, sempli­
ce, quale gli viene dal cuore il linguaggio.

345 V'avete a spiccare da quell'angolo di stanza.

151

Fiabe novelle e racconti popolari siciliani – Vol. II

Giuseppe Pitrè

glia di lu 'Mperaturi di Russia, ca era bedda di biddizzi 
rari, e li dinari l'avia cu la pala. Basta: si spusaru e tinni­
ru lu gran fistinu di abballu.

Iddi ristaru maritu e muglieri,
E nâtri comu tanti sumeri.

Cianciana346.

VARIANTI E RISCONTRI

Lu Cuntu di Biamunti (Montevago).

In questa versione, Biamonte, principe ereditario d'un grosso 
regno, dopo aver veduto tutto ed esser partito colla madre, dopo 
trovatale l'acqua resuscita-morti, ed essere stato ucciso dalla ma­
dre e poi ritornato in vita dalle fate sorelle come nel Ciclope, uc­
cide alla sua volta la madre e il ladro.

Sotto il nome di Beppe, con alcuni peli della criniera d'un ca­
vallo fatato, va ad acconciarsi con un fornaio. Un giorno, scono­
sciuto, recasi ad una giostra, ove si promette la figlia del re al vin­
citore. Giostra e vince; ma ferito, riceve una pezzuola dalla prin­
cipessa per fasciarsi, per cui poi egli la sposa mentre altri principi 
se la contrastano. Ella è dolente di questo partito plebeo. Una vol­
ta si va a caccia; i cognati di Beppe non prendono nessun uccello, 
egli prende cinghiali. I cognati se li fanno dare per potersi vantare 
presso la regina; ma Beppe li cede dopo che i cognati si son la­
sciati toccare il sedere dal suo cavallo, che per esser fatato lascia­
vi improntate alcune parole che svelano l'arcano. Così, giunti tutti 
a palazzo, sono sbugiardati mentre si pavoneggiano delle immeri­
tate lodi alla lor caccia.

346 Raccontato al sig. Gaetano Di Giovanni dal marammiero maestro Giu­

seppe Restivo.

152

Fiabe novelle e racconti popolari siciliani – Vol. II

Giuseppe Pitrè

Pippinu, lu figghiu di lu Re di Bavera (Casteltermini).

Un re di Baviera ordina, pena l'esilio, a' suoi sette figli che uc­
cidano le proprie mogli. È fatto, ma Beppino, ultimo di essi, nol 
fa, e fugge colla moglie da lui teneramente amata. Trionfa di 24 
briganti coi quali s'incontra, e de' quali va ad abitare il palazzo. 
Un brigante rimasto semivivo è curato dalla moglie di Beppino, e 
guaritolo vuol prenderlo in isposo. Un giorno si finge un dolore; 
ci vuol l'acqua di Roccarimera: Beppino parte per l'acqua. Una 
principessa fatata gli dice il da fare, e lo avverte che quand'egli, 
presa l'acqua, vorrà darla alla moglie, il brigante lo ucciderà a tra­
dimento; dimandi la grazia d'essere attaccato alla coda del caval­
lo; esso lo trascinerà a lei; ella lo tornerà in vita.

Tutto va a capello. Resuscitato, la principessa deve sposarlo, 
ma per ottenerla deve egli muover guerra al re padre di lei. Bep­
pino diventa imperatore, e così va a trovar l'antica moglie col dru­
do, e, lui uccidendo, lei acceca. Torna al padre in Baviera, ed è 
felice colla principessa già fatata.

Un perfetto riscontro è in GONZENBACH, n. 26: Vom tapfern Kö­
nigssohn (vedi la nota del Köhler a questa novella). Una versione 
di Monteù da Po è  Leopoldo  dël cavè d'ör  nelle  Novelle  pop. 
piem. dell'ARIETTI, ove il drudo della madre di Leopoldo è un gi­
gante, che consiglia e persuade lei a rovinare il figliuolo fortissi­
mo strappandogli, ragione di sua potenza, il capello d'oro ch'egli 
ha in testa. Così il gigante lo acceca, e lo precipita da una rupe; 
raccolto da un oste, e mandato giorno per giorno a udir messa, è 
curato coll'acqua santa, e riacquista la vista, mentre cresciutigli i 
capelli, Leopoldo si vendica del triste gigante. — Questa versione 
è una vera trasformazione della storia di Sansone nel  Libro de' 
Giudici.

153

Fiabe novelle e racconti popolari siciliani – Vol. II

Giuseppe Pitrè

La ricerca d'un'acqua consimile alla nostra, ma senza inganno 
in chi la commette e desidera, è in  GONZENBACH, n. 64. Nella 80 
una vecchia regina si fa consigliare dal medico il sangue del dra­
go perchè ella possa guarire. Nella 67 è la circostanza del giovane 
stato ucciso e legato a un cavallo fatato, che poi lo porta a un pa­
lazzo di fate ove è tornato in vita.

154

Fiabe novelle e racconti popolari siciliani – Vol. II

Giuseppe Pitrè

LXXII. 

La figghia di lu mircanti di Palermu.

'Na vota s'arriccunta ca cc'era 'n Palermu un mircanti. 
Stu mircanti avia 'na sula figghìa; e di sta figghia nn'era 
troppu gilusu. 'Na jurnata  a  stu mircanti   cci vinni 'na 
'mmasciata ca lu vulía lu Re a Napuli. Mischinu, si misi 
'nta 'na gran cunfusioni; dici: — «E comu la lassu a mè 
figghia?!» Iddu va a la casa, e cci cunta la cosa a sò fig­
ghia; dici la figghia: — «Papà, chi havi ca è accussì sid­
diatu?» — «E ch'hê d'aviri, figghia mia!  mi  mannò a 
chiamari lu Re, e mi voli a Napuli.» — «Ih! dici idda, e 
pi chissu s'havi a siddiari? Vassía mi fa 'nchiuvari fine­
stri, finistruna, porti, tutti l'apirturi chi cci su' 'nta lu pa­
lazzu; mi fa 'na pruvista, e ch' 'un mi fa mancari l'acqua, 
e lu Signuri lu pozza accumpagnari.» Dici: — «Sì, fig­
ghia mia; ora vaju nni lu mastru d'acqua.» Cci fici tutti 
li   pruvisti;   la   'nchiuiju;   partíu.   Li   mastri   d'acqua   si 
sapi347: a li du' jorna lu mastru cci fici mancari l'acqua. 
Cunfusa, sta picciotta si misi a firriari lu palazzu, e 'un 
truvava a nuddu. Comu java firriannu, vitti 'nta 'na càm­
mara un purteddu, d'unni si scinnía 'nt'ôn puzzu. Affac­
cia di lu puzzu; scinni, e trova n'âtru purteddu dunni si 
niscía 'nta 'na finestra, e sta finestra spuntava 'nta lu jar­
dinu di lu Re. Affaccia, e vidi vèniri la Riggina, cci vidi 

347 I fontanieri (mastri d'acqua) si sa (che levano l'acqua delle case a loro 

piacere).

155

Fiabe novelle e racconti popolari siciliani – Vol. II

Giuseppe Pitrè

livari 'na chiavi di li capiddi; grapi 'nta 'na purticedda, e 
la Riggina trasi, e cc'era un turchiceddu348. Idda cci pur­
tava lu manciari ogni jornu; e poi si chiuija cu lu turchi­
ceddu. Lu 'nnumani  cci   stetti accura  'n'âtra vota;  e la 
Riggina fici la stissa cosa. A la picciotta cci nni vinni 
'na sorti di currivu; pigghia, ca 'nta la sò finestra cc'era 
un bellu pedi di granatu, un bellu granatu, e cci la tira 'n 
facci a la Riggina; e la Riggina morsi bottu 'nta bottu.

'Nta lu palazzu sta Riggina 'un cumparía, e cuminciò 
'na gran cunfusioni. — «La Riggina unn'è? La Riggina 
unn'è?» E la circavanu pi varda e pi sedda349. All'urtimu 
poi la vannu a trovanu 'nta lu jardinu morta. Cunsiddira­
ti la cunfusioni! La pigghiaru e l'acchianaru a palazzu; 
cci cunzaru lu talamu e cci ficiru l'assèquii; e lu Re chi 
chiancía   a   sta   Riggina   ca   l'avía   persa   senza   vidilla 
cchiui. Ddoppu sta disgrazia, stu Re 'un vosi vìdiri cchiù 
a nuddu; 'un vosi cchiù dari adènzia, 'un vosi cchiù su­
ciità:  nenti. 'Nta  stu  frattempu  s'arritira  lu  mircanti  di 
Napuli;  comu  juncíu 'n  Palermu,  lu  primu  pinseri  chi 
appi, jiri nni la figghia; e poi nni lu Re. Comu iju nni lu 
Re 'ntisi sta cosa; alluccutu ca lu truvau stracanciatu di 
la gran pena di la muggheri chi cci avía mortu. 'N tur­
nannu a la casa cci cuntau la cosa a la figghia, dicennu: 
— «Figghia mia, io sugnu alluccutu di sta disgrazia chi 
cci successi a stu poviru Re, ca mischinu 'un si canusci 

348 Un turchiceddu, un moretto.
349 Circari pi varda e pi sedda, lett. cercare per basto e per sella, cioè cerca­

re dappertutto, con premura e preoccupazione.

156

Fiabe novelle e racconti popolari siciliani – Vol. II

Giuseppe Pitrè

cchiù.» Dici la figghia: — «Ora papà, mi cci voli purtari 
nni lu Re quantu cci vaju a fazzu 'na visita?» — «Sì, ca 
ti cci portu.» Comu iju nni lu Re, idda l'accuminciò a 
cunfurtari e poi pi tuttu cunfortu cci dici: — «Ora stassi 
cuntenti, Maistà, ca a la Riggina l'ammazzai io c'un gra­
natu   chi   cci   tirai.»   —   «Ah!   'nfami   assassina:   'nca   tu 
l'ammazzasti a mè mugghieri? Ed ha' lu spiritu di cun­
tallu?!» — «Sissignura, Maistà, ma ora senti la raggiuni, 
e vidi siddu io haju fattu beni o mali.» E cci cuntau tuttu 
lu fattu di lu puzzu, di la finestra, e di lu turchiceddu, ca 
la Riggina cci java e cci purtava ogni jornu lu manciari 
e si 'nchiuija cu iddu: — «E sta stissa fattetta cci la vitti 
fari du' jorna; tantu ca mi nni vinni un gran currivu, e 
cci tirai un granatu, e l'ammazzai.»

Lu Re 'un cci vulia cridiri ca la cosa avia jutu accussi. 
Idda, sperta, dici: — «Maistà, si nun voli cridiri a mia, 
Sò Maistà veni cu mia e jamu unn'è vurricata la Riggina 
e cci fazzu vidiri la mè virità.» — «'Nca jamunìnni.» 
Comu junceru nni la Riggina, la picciotta la prima cosa 
chi fici, cci sciugghíu li capiddi, e subbitu cci cadíu la 
chiavi. Comu l'appi 'nta li manu, si pigghia a lu Re e si 
lu porta 'nta lu jardinu. Comu junci, grapi idda; e comu 
grapi vidi lu turchiceddu tisu tisu mortu. Lu Re a vidiri 
chistu, dici: — «Hai raggiuni!» E subbitu cci passò la 
colira. Si la porta a palazzu; dici: — «Tu ora ha' a essiri 
la mugghieri mia.» Cci passò la cumminienza a lu patri; 
lu patri 'un si lu fici diri du' voti. Si ficiru li capituli; e 'n 

157

Fiabe novelle e racconti popolari siciliani – Vol. II

Giuseppe Pitrè

tempu ottu jorna la figghia di lu mircanti e lu Re fôru 
maritu e mugghieri.

Iddi arristaru filici e cuntenti
E nuàtri ccà nni munnamu li denti.

Palermo350.

350  Raccontato da Giovanni Patuano. il principio di questa fiaba somiglia 

alla Gràttula-beddàttula.

158

Fiabe novelle e racconti popolari siciliani – Vol. II

Giuseppe Pitrè

LXXIII.

Ervabianca.

'Na vota si cunta e s'arriccunta a lor Signuri ca cc'era 
e cc'era un maritu e 'na mugghieri. La mugghieri ogni 
vota chi parturia, sempri facia fimmina. Lu maritu, ar­
rabbiatu, ca addisidirava un figghiu màsculu, 'na vota 
ch'era gràvita sò mugghieri, cci dissi: — «Si tu fa' fim­
mina, io ti l'ammazzu.» La povira mugghieri, mischina, 
angustiata, parturisci, e fa 'na bedda figghia fimmina. Pi 
lu timuri  ca lu maritu  cci l'ammazzava,  cci  dissi  a la 
mammana: — «Si la porta vassía a la criatura, e chiddu 
chi cridi di fari, fa.» La mammana si misi a guardari la 
picciridda   e   dissi:   —   «E   ch'haju   a   fari   di   sta 
picciridda?» Si nni va 'nta 'n'aperta campagna, e la pu­
sau supra 'na troffa d'erva bianca.

'Nta sta campagna cc'era un rimitu. Stu rimitu avía 'na 
cerva, parturuta d'allura, chi nutricava li cirviteddi. La 
cerva niscía pi jirisi a prucacciari lu manciari. S'arricug­
ghíu la cerva 'ntra la grutta; li cirviteddi circavanu d'ad­
dattari, e la cerva era cu li minnuzzi sculati351, chi 'un cci 
putía dari latti. Sta cosa sicutava pi 'na pocu di jorna; e li 
cirviteddi stavanu murennu di fami. Lu rimitu, mischi­
nu, vidennu ca li cirviteddi cci murianu di fami, si metti 
appressu la cerva, e vidi ca lu latti lu java a dari a 'na 
picciridda. Lu rimitu comu vitti sta cosa, si pigghia la 

351 Colle mamme vuote affatto di latte e però avvizzite.

159

Fiabe novelle e racconti popolari siciliani – Vol. II

Giuseppe Pitrè

picciridda, e si la porta 'nta la grutta. Poi cci dissi a la 
cerva: — «Nutricatilla ccà, e duna puru latti a li to' pic­
ciriddi, a li to' cirviteddi.» Lu rimitu, la sò cura era d'av­
vizzalla a manciari. La picciridda criscía, e criscía tanta 
graziusa; sirvía lu rimitu, cci facía li sirvizzedda, e lu ri­
mitu chi guardava sta picciridda cu n'amuri cchiù granni 
chi mai, comu s'avissi statu 'na propria figghia sua.

'Na jurnata lu Re iju a caccia. 'Ntramentri chi si divir­
tia cu la caccia, si smovi 'na timpesta: acqua, trona, ven­
tu..., lu Re 'un avennu unni si riparari, si nni iju a ripara­
ri nni stu rimitu. Lu rimitu, comu lu vitti tuttu vagnatu, 
chiamau: — «Ervabianca! Ervabianca! Pigghia 'na sèg­
gia, adduma ligna, quantu ajutamu a stu Signuri.» Lu 
Re, sintennu diri Ervabianca, cci dissi: — «Bonu rimitu, 
chi cunsisti stu nnomu Ervabianca?» — «Signuri, dissi 
lu rimitu, io avia 'na cirvitedda, sta cerva nutricava li so' 
picciriddi;   'na   pocu   di   tempi   s'arricugghia   senza   'na 
sbrizza di latti352. 'Na jurnata mi cci misi d'appressu; e 
vitti ca si curcava supra 'na picciridda, chi si sucava lu 
sò latti. La picciridda era pusata supra 'na bella troffa 
d'erva bianca, e di nnomu io cci misi Ervabianca.» Lu 
Re, quannu 'ntisi chistu, cci dissi: — «Rimitu, mi la vô' 
dari, ca mi la portu a lu palazzu? Io ddà la fazzu 'nsigna­
ri; tu si' vicchiareddu, sta picciridda ccà pò arristari 'nta 
sta campagna aperta, sula?...» — «Maistà, dici lu rimitu, 
io la picciridda la vogghiu beni, e tantu la vogghiu beni, 
chi haju piaciri ca si la porta; pirchì chiddu chi cci pò 

352 Per multo tempo la cerva si ritirava senza una goccia di latte.

160

Fiabe novelle e racconti popolari siciliani – Vol. II

Giuseppe Pitrè

fari Sò Maistà, nun cci lu pozzu fari io, poviru rimitu 
chi sugnu.» Lu Re si la pigghia, e ddoppu chi s'allicin­
ziau cu lu rimitu, si la metti avanti cavaddu, e si la por­
ta.

Arrivannu a lu palazzu, cci assigna 'na pocu di dami, 
pi l'educazioni di sta giuvina. Quannu lu Re nni misi a 
canusciri li meriti, dissi: — «Lu megghiu chi fazzu, mi 
la pigghiu pi mugghieri, e la fazzu Riggina.» E si la spu­
sau. Ed Ervabianca fu Riggina di lu regnu.

Lu Re avía nisciutu foddi pi l'amuri chi purtava a sta 
mugghieri. 'Na jurnata si la chiamau, e cci dissi: — «Er­
vabianca, io sugnu custrittu a pàrtiri; ma la cchiù cosa 
chi io sentu, è ca ti divu lassari.» Ervabianca, a lu sintiri 
sta nuvità, si turbau. Lu Re partíu.

'Na sira, lu Re si truvava 'n cumpagnia di Principi e di 
Cavaleri, fora lu sò regnu; ognunu misi a lodari li so' 
mogghi. Lu Re rispusi: — «Tutti vantati li vostri, ma 
mugghieri comu la mia, 'un ni pò aviri nuddu.» Si vutau 
unu di ddi Cavaleri: — «Maistà, si vui vuliti mettiri 'na 
scummissa, vaju 'n Palermu, e vi fazzu vìdiri, ca tuttu lu 
tempu chi vui mancati, io fazzu cummirsazioni cu vo­
stra mugghieri.» — «Nun pò essiri, rispusi lu Re, nun 
pò   essiri!»   —   «Mittemu   scummissa?»   arrispunníu   lu 
Cavaleri. — «Scummissa un feu!» Stabileru lu tempu: 
'nta un misi. E lu Cavaleri partíu. Comu partíu, si metti 
a cunnannari di notti e di jornu sutta li barcuna di lu pa­
lazzu riali. Lu tempu passava, e mai avia pututu vidiri 

161

Fiabe novelle e racconti popolari siciliani – Vol. II

Giuseppe Pitrè

affacciata a la Riggina; pirchì li finistruna eranu sempri 
chiusi.

'Na jurnata passiannu comu un dispiratu, cci 'ncugna 
'na vicchiaredda, e cci dumanna  la limosina. Iddu cci 
dissi: — «Vattinni: nun mi  siddiari!» La vicchiaredda 
cci dumannau: — «Signuri, chi havi ca è accussì siddia­
tu?» — «Vattinni: lassami stari.» — «Signuri, mi lu di­
cissi a mia: cu' sa si lu pozzu ajutari...» — «Io haju 'na 
scummissa pi li manu; e vurría pinitrari dintra stu Palaz­
zu, o ammenu sapiri chi figura havi la Riggina. — «Si­
gnuri, voscenza stassi allegru, ca cci pensu io.»

La vecchia si priparau 'na pocu di panaredda cu ova e 
frutti; si nni va a lu Palazzu, cu diri ca vulía parrari cu la 
Riggina. Comu si vitti davanti a la Riggina, si l'abbraz­
zau, e cci dissi 'n sutta vuci: — «Figghia mia, tu a mia 
nun mi canusci; ma io ti sugnu parenti; ed appi lu preu 
di purtàriti sti cusuzzi.» La Riggina si la vosi fari stari 
cu idda a Palazzu, e detti ordini chi si rispittassi sta vic­
chiaredda. La Riggina cci dava tutta la cunfidenza, e la 
trattava comu 'na parenti; pirchì idda, nun sapennu la 
sua parintela, cridia ca putissi essiri 'na parenti sua. La 
vicchiaredda era patrona di tràsiri a qualunchi ura 'nta la 
càmmara di la Riggina, e di fari chiddu chi cci piacía.

'Na   jurnata   la   vicchiaredda   trasíu;   la   Riggina   stava 
durmennu. Cci va vicinu a lu lettu, si la metti a vasari: 
— «Figghia mia, chi si' bedda!» Scummogghia tantìc­
chia la cuverta di lu lettu, e si adduna chi a lu latu di la 
spadda manca avía un billissimu neu: e chi fa? pigghia 

162

Fiabe novelle e racconti popolari siciliani – Vol. II

Giuseppe Pitrè

'na furficìcchia, e cci tagghia li pilidda chi cci avía 'nta 
lu neu; e cuntintuna nesci di lu Palazzu. Comu lu Cava­
leri appi sti pilidda, e 'ntisi chi figura avía la Riggina, 
'un cci capíu 'nta li robbi; ha pigghiatu 'na bona summa 
di dinari, e cci l'ha rigalatu. Lu jornu ditirminatu, si tru­
vau a la prisenza di lu Re e di l'àutri Cavaleri, ch'eranu 
tutti disidirusi di sèntiri cu' vincía la scummissa. Lu Ca­
valeri si misi a parrari, e cci dissi: — «Maistà, haju fattu 
tutti cosi. È veru ca vostra mugghieri è di tali e tali ma­
nera?» — «Ebbeni, rispusi lu Re, sti cosi cu' sa comu 
l'aviti appuratu; ma io sugnu certu, ca cu mè mugghieri 
nun cci aviti trattatu.» — «Maistà, è veru ca vostra mug­
ghieri havi un neu supra la spadda manca? E chistu è lu 
signali;» cci detti 'nta la carta ammugghiatu lu sigretu, 
chi Sò Maistà sulu putía sapiri. Lu Re 'un appi cchiù àli­
ca di ripricari. Subbitu si 'mmarca e va a lu Palazzu. La 
Riggina, a l'arrivu di lu Re, tutta cuntenti cci va a lu 
'ncontru. Lu Re, comu trasi, duna ordini di 'mpajàri 'na 
carrozza, e cci dici a sò mugghieri: — «Camina!» Lassu 
cunsidirari a lor signuri lu cori di sta povira Riggina! Si 
la metti 'n carrozza, e si la porta a li fàudi di Munti Pid­
dirinu353. Arrivati chi fôru, cci ordina di scìnniri di la 
carrozza; e appena fu scinnuta, cci tira un corpu, e la 
lassa abbannunata 'n terra, e si nni torna prestu a Palaz­
zu.

353  Monte Pellegrino, a due miglia da Palermo, verso tramontana, ov'è un 

santuario di S.a Rosalia.

163

Fiabe novelle e racconti popolari siciliani – Vol. II

Giuseppe Pitrè

Lassamu a stu Re, chi nun cci spirciau cchiù nenti, e 
pigghiamu  a un medicu.  Stu  medicu  avía prumisu un 
viaggiu a Santa Rusulia pi 'na picciridda chi cci avía na­
sciutu. 'Na jurnata si parteru maritu e mugghieri, si pur­
taru a lu servu, ca era un schiavu; arrivannu a li fàudi di 
Munti Piddirinu, sentinu un lamentu. Si vôta lu maritu: 
— «Videmu chi è sta cosa.» Si avvicinanu a lu puntu 
unni sentinu lu lamentu, e chi vidinu? Vidinu una giuvi­
na jittata 'n terra, firuta, e quasi muribunna. Lu medicu 
la 'nfasciau a la megghiu chi potti; e cci dissi a la mug­
ghieri: — «Pi sta jurnata lu viaggiu lu lassamu stari; nni 
nni jamu a la casa; nni purtamu sta povira giuvina, e vi­
demu si la putemu guarìri.» E accussì ficiru. Si la purta­
ru a la sò casa; lu medicu la misi a curari; e la giuvina 
turnau 'n saluti. Iddi, lu maritu e la mugghieri, cci spija­
vanu comu idda avía passatu sta disgrazia; ma la giuvi­
na, prudenti, nun cci vosi cuntari mai nudda cosa.

'N casa di stu medicu, sta donna si pigghiau la cura di 
la picciridda, e la mugghieri era cuntintuna d'aviri truva­
tu sta giuvina accussì bona e accussì virtuusa. Lu maritti 
'na vota cci dissi a sò mugghieri: — «Senti ch'âmu a 
fari:   lassamu   la   picciridda   cu   la   cammarera,   jamu   a 
cumpiri la nostra prumisa a Santa Rusulia.»

Lu 'nnumani matina, susùti, si pigghiàru ad Alì, lassà­
ru a la giuvina e la picciridda chi durmianu, e si misiru 
'n caminu. Arrivannu ch'avianu fattu un pezzu di via, lu 
schiavu dici: — «Oh, patruni, chi mi scurdavi! la fillata 
pi la culazioni!...» Lu patruni cci dissi: — «Curri prestu, 

164

Fiabe novelle e racconti popolari siciliani – Vol. II

Giuseppe Pitrè

Alì: va pigghiala; ca nuàtri t'aspittamu.» — Stu criatu 
avía un odiu murtali pi sta nova cammarera; pirchì cci 
paría ca li patruni l'amuri chi avevanu ad iddu, l'avianu 
misu a chidda. Cci vinni fatta, comu arriva a la casa, 
grapi la porta; chiddi dui eranu misi chi durmianu anco­
ra, poviri 'nnuzzenti! iddu cci tagghia li cannaruzzed­
da354 a la picciridda, e si nni curríu prestu prestu, a jùnci­
ri li so' patruni355. Lassamu ad iddi, chi si fannu lu viag­
giu, e pigghiamu dda povira picciotta, chi comu s'arri­
spigghia si vidi tutta vagnata di sangu; guarda, e vidi la 
picciridduzza scannaruzzata. — «Ah! mischina mia! e 
comu fazzu, si vennu li patruna, e 'un trovanu la picci­
ridda?».   Guarda   tutta   la   casa,   e   trova   'na   finistredda 
aperta, acchiana, e si jetta di ddà appinninu. Si trova 'nta 
'na   chianura,   'ncontra   un   palazzu   anticu,   sdirrubbatiz­
zu356. Trasi, e nun vidi a nuddu. Vitti un sufà vecchiu, e, 
stanca e amara, si cci jetta, e s'addurmisci.

Lassamu ad idda chi dormi, e pigghiamu a sò patri357. 
Lu patri, cu lu tempu vieni a sapiri di (da) sò mugghieri 
ca la picciridda nun era veru ca l'avía fattu morta; ma 
chi idda l'avia datu 'n putiri a la mammana, e chi nun sa­
pia cchiù chiddu chi nn'avia fattu. 'Na jurnata, 'un si sa­
pennu dari paci di sta cosa, dici: — «Mugghieri mia, io 

354 Cannaruzzedda, plur. di cannaruzzeddu, che è dim. di cannarozzu, gola.
355 E se ne corse a raggiungere presto i padroni.
356 Sdirrubbatizzu, pegg. di sdirrubbatu, rovinaticcio.
357 Suo padre, il padre della povera Ervabianca.

165

Fiabe novelle e racconti popolari siciliani – Vol. II

Giuseppe Pitrè

mi nni vaju, e tannu turnirò a la casa, quannu avirrò nu­
tizia di mè figghia.»

Lassamu a lu patri chi va circannu a la figghia, e pig­
ghiamu a lu Re, chi cu lu tempu cci misi  a vèniri lu 
scrupulu 'nta la sò testa, dicennu: — «Cu' sa, cu' sa si fu 
tradimentu chi mi fici ddu Cavaleri, senza mè mugghie­
ri, mischina, avìricci curpa!... Cu' sa s'è viva?... Cu' sa 
s'è morta?... Ma io nèsciu di lu Palazzu, e tannu m'arri­
cògghiu, quannu sentu nutizii di mè mugghieri!

Pigghiamu a lu medicu. Lu medicu finíu lo sò viag­
giu, e s'arricugghíu a la casa. Tuttu cuntenti di truvari la 
sò picciridda e la mamma di la sò picciridda. Tràsinu e 
chiamanu, e 'un vidinu a nuddu. Tràsinu nna la càmmara 
di dòrmiri, e trovanu la picciridda morta. Lu medicu, tali 
e quali si truvava, si pigghia lu schiavu, e cci dici: — 
«Alì, unni la truvamu truvamu, l'avemu a 'mmazzari sta 
scilirata, comu idda ammazzau la nostra picciridda!» Si 
metti a caminari, e si 'nfila 'nta stu palazzu; trasi, e vidi 
a dui siduti, chi stavanu ripusannu. Iddu stancu e comu 
un dispiratu, si sedi cull'àutri. Mentri eranu tutti quattru 
assittati, 'ntra lu mezzu di lu cammaruni cc'era un fanali 
addumatu; mentri iddi eranu misi tutti quattru comu li 
muti, vidinu vèniri un ogghialureddu358. St'ogghialoru si 
metti sutta lu fanali, e cci dici: — «Va, scinni.» Lu fana­
li scinniu, e l'ogghialureddu cci misi l'ògghiu. Cci dissi 
l'ogghialureddu   a   lu   fanali:   —   «Nenti   mi   cunti?»   — 
«Chi t'haju a cuntari e cuntari? Avirria 'na cosa di cuntà­

358 Ogghialureddu, dim. d'ogghialuru, utello, boccetta da serbarvi olio.
166

Fiabe novelle e racconti popolari siciliani – Vol. II

Giuseppe Pitrè

riti!»   —   «Cuntamilla.»   —   «Senti,   cci   dici   lu   fanali. 
Cc'era un patri, ca pi 'un vuliri cchiù figghi fimmini, cci 
avia dittu a sò mugghieri, ca si facía fimmina cci l'am­
mazzava.  La mugghieri,  pi   livariccilla  di   davanti, fici 
spirìri la picciridda. — Senti! Sta picciridda, quannu fu 
granni, fu mugghieri di Re; stu Re, pi un tradimentu chi 
cci fici un Cavaleri, si la purtau a Munti Piddirinu, cci 
detti un corpu, e la lassau ddà 'n terra. Si cci truvau a jì­
ricci un medicu; stu medicu 'ntisi un lamentu. (E chiddi 
tri chi si guardavanu l'unu cull'àutru, comu stunati, ed 
Alì chi trimava comu un merru359) — Senti: Stu medicu 
si avvicinau 'nsèmmula cu la mugghieri unni sintía la 
vuci, e chi vidi? vidi una billissima giuvina, jittata 'n ter­
ra, firuta. Si la purtau a la casa, e cci affidau la piccirid­
da, chi fu ammazzata di lu schiavu pi odio ch'iddu avía 
a la giuvina....» — Si vôta l'ogghialureddu: — «Mischi­
na! Com'è, viva, o morta?» — «No, viva è.» — «E unni 
si trova, mischina?» — «Si trova ddà dintra, jittata sopra 
un divanu, chi stà ripusannu. Lu patri chi la va circannu; 
lu Re la va circannu; lu medicu la va circannu pi am­
mazzalla pirchì cridi chi avissi ammazzatu la sò picci­
ridda.» A lu sèntiri chistu, si susèru tutti tri. Lu medicu 
affirrau ad Alì p' 'un lu fari scappari. Tràsinu ddà dintra, 
e tutti tri si cci jèttanu a lu coddu. Lu patri misi a fari: 
— «La figghia è mia! Tocca a mia!» Lu medicu: — «È 
mia; pirchì io cci sarvai la vita.» Lu Re: — «Veru ca io 

359 Alì tremava come un merlo, a verga a verga.

167

Fiabe novelle e racconti popolari siciliani – Vol. II

Giuseppe Pitrè

cci fici lu tradimentu; ma la mugghieri è mia; ed a mia 
tocca!» Pigghiàru ad Alì, e lu squartariaru.

Lu patri e lu medicu si pirsuaderu di la raggiuni. Lu 
Re vosi a tutti a Palazzu, e tinni 'na gran festa, pirchì 
avia truvatu la mugghieri, e si pigghiau lu patri e lu me­
dicu comu parenti.

Iddi arristaru filici e cuntenti;
Nui semu ccà e nni munnamu li denti.

Palermo360.

VARIANTI E RISCONTRI.

In una lezione di Termini, che non ho potuto raccogliere,  è 

questo intercalare:

«E la povira Lattuchina,
Quantu guai patíu mischina!»

Col titolo di Erbabianca e con una differenza pel contrassegno 
dato dal cavaliere al re, trovasi da me pubblicata in italiano nel­
l'Adolescenza, Strenna pel 1872, compilata da B. E. MAINERI; an. 
I. Milano, Politi 1872.

Se ne trovano varianti in  GONZENBACH, n. 7:  Die beiden Für­
stenkinder von Monteleone (I due figli del Principe di Monteleo­
ne); DE GUBERNATIS, n. X. Il Guanto d'oro; IMBRIANI, Novellaja fio­
rentina, n. XXXI, La novella del sig. Giovanni, la quale però è da 
accostare meglio alla nostra LXXIV. — BOCCACCIO ne fece in par­
te argomento della nov. 9, giorn. II del Decamerone. — Somiglia 
per qualche tratto alla nostra II. Le minacce del marito alla mo­
glie che dava in luce bambine invece di bambini sono pure nella 
Fola dla maledizión di set fiù, della CORONEDI-BERTI. — In BASILE, 
IV, 8, è il desiderio di figlie femmine invece di figli maschi. In 

360 Raccolta dal Pardi.

168

Fiabe novelle e racconti popolari siciliani – Vol. II

Giuseppe Pitrè

GONZENBACH, n. 28 è un principe che andato a caccia trova una 
bambina, figlia del Sole, in mezzo alle lattughe, e la chiama Lat­
tughina, e l'educa. Per la scommessa e la vendetta vedi BERNONI, 
n. I: I due camerieri; se non che, quivi il marito abbandona la mo­
glie e non l'ammazza.

Lo scioglimento per l'utello ha dello scioglimento dell'Uccello 
che parla, n. VI della Novellaja fiorentina dell'IMBRIANI e di altre 
della presente raccolta, come la Rosamarina.

Ervabianca con le sue sventure poi riconosciuta innocente, è 
da paragonare a Penta mano mozza del  BASILE, III, 2. La cerva 
che   nudrisce   la   bambina   ricorre   in   molte   novelle,   ed   è   antica 
quanto e più della capra greca trovata dal pastore Lamone mentre 
allattava Dafni. Vedi il famoso libretto  Dafni e Cloe. Ma come 
trovata da un  romito,  leggesi  nell'VIII  de'  Dodici conti morali 
d'anonimo senese; Testo inedito del sec. XIII edito da FRANCESCO 
ZAMBRINI (Bologna, presso Gaetano Romagnoli, 1862): «El santo 
romito  ricevette   buonamente  lo fanciullo  così giovano com'elli 
era, ma molto fue pensoso di ciò, ch'elli non avea latte nè femina 
che 'l fanciullo potesse nutrire: sì che, istando in tale pensiero, 
piacque a la madre di Dio, che una cervia venisse a lui. La cervia 
venne drieto a lo romito, e quelli la ricevette. La cervia aveva del 
latte, perciò ch'era em ponto d'averne; e bene parve ch'ella v'era 
venuta de la parte di Dio. E lo romito cominciò a trarre del latte, e 
diè suggiare al fanciullo: e così faceva ciascun die; et e' lo sapeva 
levare e colcare; e la cervia andava ciascuno die a pasciare di fuo­
re, e riveniva all'ora e al punto che lo romito voleva nudrire lo 
fanciullo» (pag. 43-44).

Una novella d'altro anonimo trecentista, nella quale è lo stesso 
esempio, leggesi più brevemente in un codice miscellaneo della 
R. Universitaria Bolognese, segnato del n. 158.

169

Fiabe novelle e racconti popolari siciliani – Vol. II

Giuseppe Pitrè

Un altro romito che salva quattro bambini, cui va ad allattare 
una cerva, trovasi nell'Istoria della regina Stella e Mattabruna, 
(Bologna, alla Colomba).

Vedi la nota del KÖHLER alla 7 delle Sic. Märchen.

170

Fiabe novelle e racconti popolari siciliani – Vol. II

Giuseppe Pitrè

LXXIV. 

Lu Re di Spagna e lu Milordu 'nglisi.

'Na vota cc'era un Re e 'na Riggina; stu Re e sta Rig­
gina avianu unicu figghiu. Arrivannu a l'aitàti di dicidot­
t'anni cci dici lu patri: — «Figghiu, lu tempu passa, la 
vicchizza accosta361: pirchì 'un vi maritati? Si nui mure­
mu, la riami a cui va?» Lu figghiu, ca sta cosa 'un cci 
sunava, cci dicía sempri: — «'Un è tempu, patri mio.» 
Lu patri sempri a l'aricchia: — «Figghiu, maritativi!..» 
tantu ca lu figghiu pi  livarisillu di  supra cci  dissi  'na 
vota: — «Ora pirsuaditivi, patri mio, ca tannu io mi ma­
ritu, quannu attrovu 'na donna bianca comu ricotta e rus­
sa comu 'na rosa.» Lu Re sintennu accussì, tocca campa­
na di Cunsigghiu: — «Signuri mei, lu Riuzzu si marita, 
ma voli 'na donna bianca comu ricotta e russa comu 'na 
rosa. Comu si fa?» — Si vôtanu li savii: — «Maistà, 
pigghiàti 'na pocu di 'Ngranni di Curti, ognunu un pittu­
ri, cammareri quantu nni vonnu, e jissiru pi l'universu 
munnu 'n cerca di sta donna; all'annu, qual'è la megghiu 
picciotta lu Riuzzu si la marita.

'Nca si partinu sti 'Ngranni di Curti, ognunu un pitturi 
di   chiddi   mastrischi362,   cammareri   quantu   nni   vòsiru: 
unu 'nt'ôn regnu, unu 'nta n'àutru. Una di sti 'Ngranni va 

361 Proverbio comunissimo.
362 Ogni Grande di Corte accompagnato da un pittore, ma di quelli proprio 

maestri.

171

Fiabe novelle e racconti popolari siciliani – Vol. II

Giuseppe Pitrè

a Spagna; trasi e trasi 'nt'ôn Spiziali e si metti a discurri­
ri. Sapiti com'è: ddoppu du' jorna si pigghia amicizia; lu 
Spiziali si vôta: — «'Unca la bemminuta di vuàtri signu­
ri?»363 — «Nuàtri vìnnimu, cci dici lu 'Ngranni di Curti, 
pi truvari 'na donna bianca comu ricotta e russa comu 
'na rosa, ca la va circannu lu nostru Riuzzu pi maritàri­
si.» — «Oh! e s'è pi chissu, ccà cc'è 'na biddizza rara, 
'na picciotta veru bianca comu ricotta e russa comu 'na 
scocca di rosi. Ma a vidilla è forti364, pirchì sta giuvina 
'un affàccia mai. È figghia di genti caduti 'n vascia fur­
tuna, e la sò facci 'un si canusci.» — «'Unca comu pute­
mu fari pi vidilla?» — «Ora vegnu io.»

Lu Spiziali va nni la matri di la picciotta e cci dici: — 
«Signura, cc'è a la mè Spiziaria un pitturi, chi va facen­
nu li megghiu facci di stu munnu; vurrissi fari lu ritrattu 
di vostra figghia; si diciti sì, cc'è quarant'unzi di cumpri­
mentu.» La matri, ch'era 'n circustanzi, cci lu dissi a la 
figghia, la figghia si pirsuasi: eccu ch'acchiana lu pitturi, 
lu 'Ngranni di Curti (pirchì chissu era lu patto), e lu Spi­
ziali.

Quannu lu pitturi la vitti, dissi: — «È cosa bona!», e 
misi a fàricci lu ritrattu. A la finuta, si nn'ha jutu; appi 
'na càmmara nni la casa di lu Spiziali, e accussì difiníu 
stu bellu ritrattu. Lu 'Ngranni ha jutu nn'òn arginteri, si 
l'ha fattu ligari d'oru, si l'attaccò a lu coddu, e partíu pi 

363 Qual'è dunque lo scopo della vostra venuta?
364 Ma è ben difficile il vederla.

172

Fiabe novelle e racconti popolari siciliani – Vol. II

Giuseppe Pitrè

lu Regnu 'nzèmmula cu lu pitturi. Salutau lu spiziali: — 
«Arrivirèricci365: spiramu ca la cosa arriniscissi.»

Vinni l'annu quannu fu ura di l'udienza, lu Riuzzu ac­
cuminzò a vìdiri li ritratti. All'urtimu si susíu stu 'Ngran­
ni di Curti; dici: — «Maistà, si stu ritrattu 'un vi piaci, 
donni pi vui nun cci nn'è.» — «Oh chi bellu ritrattu! dici 
allura lu Riuzzu. Si la facci assimigghia a la pittura, è 
'na gran facci!»

Subbitu ha fatto fari dudici àbbiti cu la sò pittinatura, 
pigghia li megghiu carrozzi di lu Palazzu, e li fa pàrtiri 
pi jiri a Spagna a pigghiari a sta picciotta. Lu 'Ngranni 
di Curti la prima cosa, iju nni lu Spiziali. La cuntintizza 
di ddu Spiziali fu 'na cosa granni. Hannu passatu nni la 
Signura. — «Signura, vostra figghia havi a essiri spusa 
di lu Riuzzu di stu 'Ngranni di Curti. Vostra figghia si la 
miritava sta sorti; idda è 'na santaredda; vui l'aviti sapu­
tu 'nsignari. Ora sapiti chi s'havi a fari? Vostra figghia 
havi a passari nn'ôn palazzu chi cci ha fattu priparari lu 
Riuzzu, pi 'struìrisi, e 'mparàrisi tutti sorti di lingui.» La 
matri comu 'ntisi stu discursu, cci affacciaru li lagrimi pi 
la tinnirizza. La figghia, obbidienti, passò a lu palazzu; e 
ddà si misi a studiari. La picciotta era bona di ciriveddu; 
a li quattru misi niscíu 'struita di tuttu puntu. Comu ni­
scíu, si maritò pi prucura cu lu 'Ngranni di Curti, e par­
tíu pi lu Regnu di lu Riuzzu. Lu Spiziali appi un gran 

365 Vedi la Panza chi parra, vol. I, pag. 61, nota 6.

173

Fiabe novelle e racconti popolari siciliani – Vol. II

Giuseppe Pitrè

cumprimintuni. L'avvisu datu366: lu Riuzzu munta a ca­
vallu, e cci va a lu 'ncontru.

Comu vitti sta gran giuvina, smunta di cavallu e si 
menti 'n carrozza cu la Rigginedda. Figurativi lu preu! 
Comu la soggira lu vitti, cci piacíu assai; cci fici un san­
gu spavintusu367; s'arritira lu figghiu, e cci dici a l'aric­
chia: «Figghiu mio, juncisti unni avivi a jiri368. Mi nni 
piaci di sta picciotta la castità chi havi 'nta l'occhi369.»

Menti pi mia: Sta Riggina avía n'àutru figghiu; ed era 
lu figghiu granni, ca era lu 'Mperaturi di lu Brasili; ma 
comu era luntanu; mancu nni facía discursu.

Sta   Rigginedda   facía   'na   vita   di   'na   santa;   sempri 
chiusa   'nta   li   so'   càmmari,   senza   mancu   affacciari   lu 
nasu. Poi si vulía bèniri cu sta sòggira comu lu palum­
mu e la palumma; cosa rara, pirchì li soggiri e li nori ca­
làru di lu celu sciarriati370. Ma, comu Farfareddu va cir­
cannu di 'nfilarisi 'nta l'ogghialòru371, 'na jurnata la sog­
gira cci dici a la nora: — «Figghia mia, pirchì stai sem­
pri accussì; affaccia a lu fnistruni, e pigghia tantìcchia 

366 L'avviso (del matrimonio e della partenza era già stato) dato.
367 Ebbe per lei la più viva simpatia. Per li voce spavintusu vedi la nota 2 di 

pag. 352, vol. I [nota 1301 nell’edizione elettronica Manuzio].

368 Figlio mio, tu sei già arrivato ove dovevi (non hai nulla a desiderar di 

meglio; hai trovata la donna che potevi desiderare).

369 Notisi se nei discorsi che avvengono alla giornata per queste ed altrettali 

circostanze della vita si parli differentemente de' nostri personaggi.

370  Sulla suocera e la nuora nelle tradizioni popolari siciliane vedi il mio 
scritto:  La   suocera   e   la   nuora  nelle  Ore   del   popolo  di   Palermo,   anno   I   - 
(1867).

371 Ma come il diavolo (vedi vol. I. pag. 404, nota 1 [nota 1442 nell’edizio­

ne elettronica Manuzio]) va cercando di mettervi la coda.

174

Fiabe novelle e racconti popolari siciliani – Vol. II

Giuseppe Pitrè

d'aria.» La picciotta, obbidienti, affacciò. Comu affàc­
cia, cu' passa? un Milordu 'nglisi. Stu Milordu 'nglisi cci 
jittò l'occhi di supra, e 'un cci li livò cchiù. La picciotta 
si nn'addunò; trasi e chiuj lu finistrani. Lu Milordu 'un 
arriggíu cchiù, e accuminzò a tèssiri lu chianu di lu pa­
lazzu pi vidilla. 'Na jurnata cci 'ncugna 'na vicchiaredda 
pi la limosina. — «Vattinni, brutta vecchia; lassami sta­
ri!» — «Ma chi havi?» cci spija la vecchia. — «Vattin­
ni, ca 'un l'hê diri a tia.» — «Ma vassía mi lu dici; cu' 
sa!» — «Chi haju? Haju, ca vogghiu vìdiri a la Riggi­
nedda, e nun la pozzu vidiri.» — «E pi chissu si cunfun­
ni, vassía? Vassía mi duna n'aneddu cu un domanti suli­
tariu, e lassassi fari a mia.»

Lu Milordu cci critti; cci ha accattatu l'aneddu; idda 
tinca tinca si nn'ha jutu a Palazzu. — «Unni jiti?» cci 
dici la sintinella. — «Haju n'aneddu di valuta ca lu pò 
accattari sulu la Rigginedda; vaju nni la Rigginedda.» 
Cci passanu la 'mmasciata; la Rigginedda la fici tràsiri. 
Comu idda vitti st'aneddu: — «Quantu vi l'hê pagari?» 
— «Triccent'unzi, Maistà.» — «Subbitu, pagàticci tric­
cent'unzi a sta vicchiaredda, e deci unzi di cumprimen­
tu.» La vecchia,  cuntintuna,  turnò  nni   lu  Milordu. — 
«Chi ti dissi la Rigginedda?» cci spijò lu Milordu. — 
«Dici ca a n'àutri deci jorna mi duna risposta.» E s'as­
santucchiau372 li triccent'unzi.

372 Assantucchiàrisi una cosa, nascondersi con gran cautela una cosa come 

fanno i santocchi (baciapile) che fanno tutto con scaltro e furbo accorgimento.

175

Fiabe novelle e racconti popolari siciliani – Vol. II

Giuseppe Pitrè

A li deci jorna, la vecchia cci dici a lu Milordu: — 
«Io hê jiri nni la Rigginedda; ma comu, accussì cu li 
manu 'mmanu? Sapiti ch'aviti a fari: mannàticci un ad­
drizzu di valuta.» Li Milordi si sannu: su' re senza curu­
na373:   ha   pigghiatu   e   cci   ha   priparatu   un   addrizzu   di 
granni valuta. La vecchia si lu pigghia e lu porta a la 
Rigginedda   dicennu   ca   cci   vulía   vìnniri   dd'addrizzu. 
Idda lu vitti:  — «Bellu  è:   quantu  vi   l'hê  pagari?» — 
«Mill'unzi, Maistà; pirchì siti vui.» — «Subbitu, pagà­
ticci mill'unzi, e quarant'unzi pi cumprimentu a idda!» 
La vecchia s'acchiappa ddi dinari e curri nni lu Milordu. 
— «Chi ti dissi la Rigginedda?» — «Dissi: — «Nenti: 
cc'era sò soggira, e 'un mi potti parrari; ma lu cumpri­
mentu si lu riciviu; e la simàna chi trasi, è cosa difinu­
ta.» — «E pi la simàna chi trasi chi cci vurria purtari di 
cumprimentu?» — «Sintiti: l'aneddu cci l'haju purtatu; 
l'addrizzu, puru: ora sarría bonu purtàricci un bell'àbbi­
tu.»

A la simàna chi trasíu lu Milordu cci ha fattu pripara­
ri lu cchiù bell'àbbitu chi s'avia vistu, e cci l'ha cunsi­
gnatu a la vecchia. La vecchia va, e va nni la Riggined­
da. — «Maistà,  si vinni st'àbbitu; lu vuliti accattari?» 
Comu idda vidi stu grann'àbbitu: — «Bellu, bellu! quan­
tu v'hê dari?» — «Cincucent'unzi.» — «Dàticci cincu­
cent'unzi, e vint'unzi di cumprimentu.» Comu la vecchia 
turnò. — «Chi ti dissi?» cci spijò lu Milordu. — «Dissi: 
—   Tiniti   'na   gran   festa   di   ballu   a   lu   vostru   palazzu; 

373 Si sa che i milordi son tanto ricchi da potersi dire re senza corona.

176

Fiabe novelle e racconti popolari siciliani – Vol. II

Giuseppe Pitrè

'mmitati   lu   Re   e   la   Rigginedda,   e   accussi   è   finuta.» 
(Vidi sta sorti di vecchia quantu nni sapía cumminari!) 
Lu Milordu, cuntintuni, faci fari li gran priparativi; poi 
fici lu 'mmitu a lu Riuzzu. La Rigginedda si fici allèstiri 
l'àbbitu chi cci avia vinnutu la vecchia, si metti l'aneddu, 
l'addrizzu e va a la festa cu lu Riuzzu.

Lu primu ballu, lu Milordu iju a 'mmitari a la Riggi­
nedda, pirchì si pirsuasi ca idda era di valuta 'ntisa374. 
Idda comu vitti accussì, lu lassò 'n tridici e si iju a'ssitta­
ri a latu lu Riuzzu. E sempri facía accussì quannu lu Mi­
lordu la java a 'mmitari. Finíu la festa, e lu Riuzzu cci 
addumannau 'na billissima licenza a lu Milordu e si nni 
iju. Jamu ca lu Milordu 'un cci putía paci: — «'Unca l'a­
neddu l'avia  misu   (dicía  lu  Milordu);   l'addrizzu l'avia 
misu, l'àbbitu l'avia misu: e cu mia 'un cci vosi abballa­
ri! E com'è sta cosa?!»

Li Rignanti a ssu tempu avianu custumi di stracancia­
risi di paisani, e jiri a 'ttintari cafè cafè pi sèntiri zoccu 
dicianu li populi375. 'Nt'ôn cafè di chisti, cu' s'attrova? lu 
Riuzzu cu lu Milordu. E lu Milordu dicia: — «Ora vidi 
sta gran cajorda376 di la Rigginedda! Ddoppu ca s'arrici­
víu n'aneddu, n'addrizzu e n'àbbitu mio, ca mi custàru lu 
sacciu io quantu, ora a la festa di ballu mancu mi vosi 
diri 'na parola!...» Comu lu Riuzzu 'ntisi sta cosa, unu fu 

374 Essiri di valuta 'ntisa, esser di precedente intelligenza, di segreto accor­

do.

375 Vedi la stessa osservazione nel Re Sonnu, PITRÈ, Nuovo Saggio di Fiabe 

ecc. n. I.

376 Cajorda, cialtrona.

177

Fiabe novelle e racconti popolari siciliani – Vol. II

Giuseppe Pitrè

e centu si fici377: curri a Palazzu; nesci la spata e si jetta 
p'ammazzari a la mugghieri. La matri fu guagghiarda: si 
cci jittò 'nta lu menzu, e cci livò a sò nora di davanti. 
'Un cuntentu di chissu, lu Riuzzu chiama un capitanu di 
bastimentu:   —   «Pigghiativi   a   sta  cajorda  (nnomu   la 
Rigginedda   'un   n'appi   cchiù),   purtativilla   fora   fora; 
quann'è ddà, ammazzàtila, livàticci la lingua e purtati­
milla!» Lu capitanu si pigghia a sta mala vinturusa, e 
parti. La soggira, ca nni niscía foddi pi sta nora, 'un appi 
cori di diricci nenti; si spartèru.... E tutti chiddi chi 'ntì­
siru sta cosa, si mìsiru a chianciri. Lu capitanu avia un 
cani a bordu; ha fattu ammazzari stu cani; e cci ha livatu 
la lingua; sta lingua l'ha salatu. Ddoppu li gran camini, 
lu bastimentu pigghiò terra, e lu capitanu lassò ddà la 
povira Rigginedda, e 'nzèmmula cci lassa li gran pruvvi­
sti di manciari e di robbi. Iddu sicutò li so' camini; idda 
arristau ddà, arricuvirànnusi 'nta 'na grutta.

Passannu tempu li pruvisti a sta puviredda cci jàvanu 
finennu; 'na jurnata di chisti passa 'na fragata. Idda fa si­
gnali,   pi   falla   'ncugnari.   Lu   capitanu   di   la   fragata   si 
nn'adduna: — «Pùggia378!» e puggiàru. — «E vui Signu­
ra, ccà?» — «Ccà, signuri capitanu. Io viaggiava supra 
un bastimentu; si persi lu bastimentu, e mi sarvai io sula 
ccà.»   Lu   capitanu   di   la   fragata   si   la   pigghia   e   si   la 
'mmarca; poi cci dici: — «Unni jamu signura?» — «Si 
vi piaci, a lu Brasili, ca cci haju certi parenti mei.» E si 

377 Letteralmente: Uno fu, e cento divenne, ecc., cioè inalberossi.
378 Poggia! Comando del capitano della fregata.

178

Fiabe novelle e racconti popolari siciliani – Vol. II

Giuseppe Pitrè

misiru a la vila pi lu Brasili. Prima d'arrivari, dici idda: 
— «Capitanu, io vurría fattu n'àutru favuri di vui: vurría 
essiri vistuta d'omu, ca d'allura 'un mi vogghiu fari acca­
nusciri di li me' parenti.» Lu capitanu l'ha fattu stracan­
ciàri; idda si tagghia la chioma di li capiddi; bedda cc'e­
ra, paría un cavalirottu veru. Comu scinníu 'n terra, ac­
cuminzò a caminari; guarda, e vidi 'na banca di Nutaru: 
—   «Signuri   Nutaru,   mi   vurrìssivu   pi   giuvini?»   — 
«Gnursì!» e si la pigghia. Lu primu survizzu chi lu Nu­
taru cci duna a fari, 'nta un mumentu idda cci lu fa. Lu 
Nutaru allucchíu; n'àutru survizzu cchiù sfirniciusu379 di 
lu primu: la stissa cosa; 'nsumma stu Nutaru, ammiratu 
ca avía stu giuvini ca pincía aceddi 'nta l'aria380. Lu Nu­
taru cci accuminzò a dari dudici tarì lu jornu. Stu Nutaru 
avía 'na figghia; pinsau: — «Ora cci la dugnu a lu mè 
giuvini.» E cci lu dissi a lu giuvini. Putía essiri mai li­
gnu e lignu381? Lu giuvini cci dissi: — «No pi ora, si­
gnuri  Nutaru;  lassatimi   fari   li me'   avanzi,  e poi tantu 
piaciri.»

La nnomina di stu picciottu si passau; lu mannàru a 
chiamari di (da) la Sigritaria Riali. Lu giuvini si va a 
prisenta. Lu Sigritariu cci duna a cupiari 'na carta; 'nt'ôn 

379 Sfirniciusu, vedi vol. I, pag. 322, nota 1 [nota 1241 nell’edizione elettro­

nica Manuzio]. Vale anche pernicioso.

380 Era pieno d'ammirazione per questo giovane che (dal tanto valore, nello 
scrivere) dipingea uccelli in aria (cioè: cogliea a volo qualunque concetto e sa­
pea esprimerlo in carta).

381 Potea legar mai legno e legno? (cioè, essendo donna e donna, potea farsi 

un matrimonio?). Notisi che la novellatrice raccontava davanti a ragazze.

179

Fiabe novelle e racconti popolari siciliani – Vol. II

Giuseppe Pitrè

mumentu sta carta fu allistuta. A cu' cci vinni a l'aric­
chia la gran nomina di stu Sigritariu? a lu 'Mperaturi, ca 
cci vinia cugnatu. — «Facitilu vèniri, dici lu 'Mperaturi, 
ccà a stu giuvini!» Comu lu 'Mperaturi lu vitti, cci fici 
un geniu granni e si lu pigghiò pi Bracceri. Stu Bracceri 
si 'mpalazzau, e a lu 'Mperaturi cci niscèvanu li cirived­
di pi iddu.

Lassamu a iddi e pigghiamu a lu Riuzzu. Passannu la 
prima rabbia, chistu si pintíu di zoccu avia fattu. — «E 
cu' sa s'era 'nnuccenti! Ah! mugghieri mia, comu ti pir­
divi! E ora chi nn'è di tia ?Ah! mugghieri mia, ch'haju 
statu birbanti!» E sempri facennu accussì, niscíu foddi. 
A stu puntu la Riggina granni s'assetta a tavulinu e scri­
vi a sò figghiu lu 'Mperaturi di Brasili, dicennu chi già 
sò frati è comu un foddi e li populi si vonnu rivutari382: 
«viniti pi 'na pocu di jorna.» Sta littra iju nni li manu di 
lu   'Mperaturi;   lu   'Mperaturi   si   misi   a   chianciri.   — 
«Bracceri, cci vuliti jiri vui nni mè frati? Vi dugnu carta 
bianca.» Lu Bracceri dissi sì: si pigghia la gran sirvitù, 
du'   belli   vascelli,   e   parti.   La   distanza   cc'era;   ddoppu 
tempu,   arriva.   —  «Lu   Viciarrè  vinni!   —   Lu   Viciarrè 
vinni!» gridavanu tutti li genti. Sarviàta383; junci, e scin­
ni. La Riggina lu va a pigghia cu grann'onuri comu s'a­
vissi statu sò figghiu 'n pirsuna. — «A pedi di vostra 
Maistà!»   cci   dici   lu   Viciarrè.   —   «Bemminutu! 
Viciarrè!» cci arrispunni la Riggina. — «Maistà, dici lu 

382 E i popoli vogliono rivoltarsi.
383 Ci fu una gran salva.

180

Fiabe novelle e racconti popolari siciliani – Vol. II

Giuseppe Pitrè

Viciarrè,   prima   d'aggiustari   l'àutri   cosi,   aggiustamu   li 
vostri populi.» — E ddocu accuminzò a livàrisi di supra 
li tanti cosi attrassu chi cc'erano384: e li populi cuntintuni 
ca avianu a stu Viciarrè. 'Na jurnata cci dici lu Viciarrè 
a la Riggina: — «Ora, Maistà, dicitimi comu va st'affari 
di sta nora chi pirdistivu.» La Riggina cci cuntò di lu 
primu sinu all'urtimu: lu Milordu, lu discursu di lu cafè, 
la partenza di sò nora, e tuttu; e comu cci cuntava sti 
cosi, l'occhi si cci jinchìanu di lagrimi. — «Ora beni, cci 
dici  lu  Viciarrè:   ora   pinsamu   a   sta  cosa.   Mannamu  a 
chiamari a stu Milordu chi fu causa di tutta la vostra rui­
na.» Veni lu Milordu; all'udienza! — «Milordu, (quannu 
si lu vitti davanti cci dissi lu Viciarrè), ccà si cula l'o­
ru385; comu va lu fattu vostru cu la Rigginedda?» Lu Mi­
lordu cuntò lu tuttu comu cci avía passatu, senza livàrin­
ni nè mittìrinni. — «Ma vui, Milordu, cci parràstivu mai 
cu sta giuvina?» cci dici lu Viciarrè. — «Mai.» — «E li 
robbi cci li dàstivu vui di manu e manu?» — «No: la 
vecchia.» E la soggira, la Riggina, ch'attintava; e lu Re 
ddà vicinu, ancora menzu 'ntuntarutu386. — «E sta vec­
chia chi vi fici sti favuri è morta o viva ?» cci spija lu 
Viciarrè. — «Pò essiri ch'è viva.» — «Ebbeni, chiujiti a 
stu Milordu 'nta 'na càmmara,» ordina lu Viciarrè a li so' 

384 Cominciò a sbrigare tutti gli affari che vi erano in ritardo.
385 Qui si cola l'oro (qui si fa perfetta giustizia, si ara diritto).
386 Mai ecc. «No» (dice il Milordo). - «E gli abiti e le gioie gliele deste voi 
da mano a mano (alla regina)?» - «No (risponde il Milordo;) gliele ha date la 
vecchia.» (Ed intanto che questo dialogo avveniva la suocera, la vecchia regi­
na, origliava, ed il re, che era là vicino, tuttavia mezzo istupidito.

181

Fiabe novelle e racconti popolari siciliani – Vol. II

Giuseppe Pitrè

sirvituri; e mannò pi la vecchia. Ordini di Viciarrè: la 
pulizia l'attruvò la vecchia.

— «Dimmi, bona vecchia: comu iju l'affari di li robbi 
chi   vinnisti   a   la   Rigginedda?»   E   la   vecchia   sbummi­
cau387 di lu primu sinu all'urtimu. — «E dimmi, vicchia­
redda mia, tu cci purtasti mai 'na 'mmasciata a la Riggi­
nedda?» — «Mai, Viciarrè.»

A lu Riuzzu ch'era ddà prisenti cci vinniru bottu 'ntra 
bottu   li   senzii388.   —   «Ah!   mugghieri   mia,   ca   muristi 
'nnuccenti! Ah! mugghieri mia, ca muristi 'nnuccenti!» 
— «E zittìtivi, Maistà, ca forsi cc'è rimèddiu!» cci dici 
lu Viciarrè a lu Riuzzu. — «E chi rimèddiu cci havi a 
essiri, ca la Rigginedda è morta!» — «Ah! mugghieri 
mia, comu ti pirdivi!...» Lu Viciarrè trasi 'nta 'na càm­
mara,   si   vesti   di   dda   Rigginedda   chi   era,   si   menti   la 
chioma di li capiddi chi s'avia tagghiatu, e s'apprisenta a 
la soggira, a lu Riuzzu e a tutti l'àutri. Comu la Riggina 
la vitti: — «E vui cu' siti?» cci dici. — «Comu! 'un mi 
canusciti? Io sugnu vostra nora, la mugghieri di lu Riuz­
zu.» Nni vulìstivu cchiù? Lu Riuzzu turnò 'n sènzii: si 
cci affirrò a lu coddu: e ddocu strinci e vasa, strinci e 
vasa. La sintenza lu Viciarrè l'avía datu: la vecchia ab­
bruciata, e lu Milordu 'nglisi a la cullittina389, e si fici 
càuda càuda.

387 E la vecchia vomitò (riferì, narrò).
388 Al Principe vennero lì per lì i sentimenti. (Tornò subito in sè stesso).
389 E il Milordo inglese fu condannato alla guigliottina.

182

Fiabe novelle e racconti popolari siciliani – Vol. II

Giuseppe Pitrè

La Riggina granni scrissi a sò figghiu lu 'Mperaturi di 
Brasili, cuntànnucci  la  cosa:   e  chiddu  ancora dici: — 
«Figghioli, lu mè Sigritariu era fimmina, mè cugnata, e 
io 'un nni sapía nenti!» Chiamaru a lu capitanu, e lu fici­
ru 'Ngranni di Curti, e a tutti li marinara cci detti a tutti 
li granni avanzamenti.

Tutti arristaru filici e cuntenti
E nui ccà chi nni munnamu li denti.

Palermo390.

VARIANTI E RISCONTRI.

Vedi la novella che precede e la seguente, e le rispettive note 

finali.

390 Raccontato dalla Messia.

183

Fiabe novelle e racconti popolari siciliani – Vol. II

Giuseppe Pitrè

LXXV. 

La stivala.

Cc'era 'na vota un mircanti ch'avia du' figghi: unu mà­
sculu e una fimmina. Stu mircanti era riccu, e vulia bè­
niri a sti figghi quantu la pupidda di l'occhi soi. Cansid­
diramu poi la matri!

Passannu un certu tempu, cadi malata sta matri; lu Si­
gnuri si la pigghiau. Ristau lu patri: e misi lu figghiu a li 
studii; e stu picciottu arriniscíu di gran talentu, ca pig­
ghiava oceddi pi l'aria391. Ddoppu tanti tempi cadi mala­
tu lu patri, e mori. Comu mori lu patri, arristaru stu frati 
e sta soru ca si vulianu bèniri comu la poc'acqua. Stu 
giuvini cu stu gran talentu capitau a la Curti di lu Re di 
Portugallu, e lu Re si lu pighhiau pi Sigritariu e nni facía 
tuttu cuntu. Ora succedi ca certi littri chi fici stu giuvini 
capitàru sutta l'occhi di lu Re di Spagna; lu Re di Spa­
gna comu vitti sti littri dici: — «Oh! chi bellu carattari! 
Chistu sarria bonu pi mè Sigritariu;» e scrissi a Re di 
Portugallu: «Haju liggiutu li vostri littri, e restu mara­
vigghiatu di lu gran carattari di lu vostru Sigritariu; e  
vi pregu, si tantu l'aviti a piaciri, di mannarimillu a mia 
pi Sigritariu392». Sti Re 'nta iddi nun si dispiacinu; ha 

391  Era sveltissimo, prontissimo d'ingegno. Vedi a pag. 161, nota 1 [vedi 

nota 380 nell'edizione elettronica Manuzio].

392 Notisi che nel popolo uno dei maggiori pregi di un uomo d'ingegno è la 
buona calligrafia (lu bonu carattari); il che appariste non solo da questa ma an­
che dalla novella precedente.

184

Fiabe novelle e racconti popolari siciliani – Vol. II

Giuseppe Pitrè

pigghiatu lu Re di Portugallu e ha mannatu a chiamari a 
stu Sigritariu, e cu tuttu lu dispiaciri chi un'avía di liva­
risillu, cci dissi ca avia a pàrtiri. Lu picciottu dici a lu 
Re: — «Maistà, com'hê fari ca haju 'na soru e nun sàc­
ciu a cu' lassalla?» Si vôta lu Re: — «Don Giuseppi, 'un 
haju chi vi fari, vui aviti a pàrtiri; a vostra soru la lassati 
raccumannata a la cammarera; idda ch'è 'na bona pic­
ciotta, si stà ritirata, e vui putiti dòrmiri cu la manu a la 
mascidda393. Lu picciottu nun appi chi fari: ha jutu a la 
casa: — «Suruzza mia, cc'è chistu e chistu: io hê pàrtiri, 
ca lu Re di Spagna mi voli pi Sigritariu. Tu t'arresti cu la 
cammarera; quannu poi io sugnu situatu, allura ti mannu 
a pigghiu e ti nni veni nna la Spagna.» Figuràmunni lu 
chiantu. All'urtimu, cci dici lu frati: — «Ora senti ch'â­
mu a fari: nni facemu fari lu ritrattu, io mi pigghiu lu 
tuo, e tu ti pigghi lu mio;» e accussì ficiru. Partíu lu fra­
ti, e chista arristau sula nna lu palazzu, e 'na cammarera 
cu idda. Dinari ca 'un cci nn'ammancavanu, gioj, petri 
priziusi; e stava accussì.

Don Giuseppi arrivau nni lu Re di Spagna. Re di Spa­
gna l'acclamau, e lu misi a scriviri394; ed era cuntintuni 
ch'avia stu giuvini pi Sigritariu sò. Re di Spagna cumin­
zò  a  cògghiri   tant'affizioni  a   stu   giuvini,  ca  'nta  ogni 
cosa   di   lu   Regnu   cci   dicía:   —   «Don   Giuseppi,   facìti 
vui... 'Un cci siti vui?... Io mi fidu; e zoccu faciti vui ben 

393 E voi potrete dormire col capo tra due guanciali.
394 Il Re di Spagna lo accolse con molte distinzioni, e lo fece cominciare a 

scrivere.

185

Fiabe novelle e racconti popolari siciliani – Vol. II

Giuseppe Pitrè

fattu sia!» 'Nca tutti li primàrii di la Curti, li Bracceri, lu 
Sigritariu passatu, li Cavaleri, a vìdiri sti cosi cci nni 
vinni 'na gran gilusia, e circavanu lu modu e la manera, 
circavanu 'na  calunnia395  pi  accusallu.  Stu   picciottu si 
cartiggiava cu sò soru; un jornu a Don Giuseppi cci vin­
ni lu spinnu396 di sò soru, nesci lu ritrattu di sò soru e lu 
metti a taliari; talía talía, e cci scappava quarchi lagrima. 
Ora unu di chisti, lu Bracceri, vidi sta scena, 'un appi 
cchiù chi vìdiri397, va nni lu Re: — «Bravu, Maistà! E 
chistu è lu bonu!... E chistu è Don Giuseppi, chi vostra 
Maistà cunta e stanca di li buntati chi havi! Chistu cu' sa 
cu cu' si la senti, e vui nni nisciti foddi!...398» — «E chi 
havi?»   —   «Chi   havi?!   un   ritrattu;   lu   talía,   lu   vasa   e 
chianci; e chistu è lu bonu!... E lu ritrattu lu sapi Vostra 
Maistà unni iddu lu metti? si lu metti di supra!» Veni lu 
Re e si misi 'n testa ca vulía vìdiri stu ritrattu; e 'na jur­
nata ca Don Giuseppi vasava lu ritrattu, cci scattía a la 
spinsirata e lu càpita chi chiancía. — «Evviva Don Giu­
seppi! Evviva! E cu' è ssa signura chi vasati?» — «Mai­
stà, è mè soru.» Va lu Re pi vìdiri stu ritrattu e trova 'na 
giuvina   bedda,   bedda   ca   l'aguali   'un   s'ha   vistu   mai. 
Comu lu Re la vitti, accuminzò a pigghiàrinni cuntu; e 

395 Calunnia, pel popolo quasi sempre significa: causa, ragione, appicco.
396 Spinnu, s. m. vivo desiderio; da spinnari, spirarsi dal desiderio.
397 Non volle veder altro.
398 Bravu, Maistà! ecc. «Evviva (detto di D. Giuseppe), o Maestà! E questo 
qui (e codesto vostro segretario) è l'uomo dabbene! E questo è quel D. Giusep­
pe, di cui V. M. non si stanca mai di lodar la bontà!.. Chi sa costui con chi se la 
intende, e V. M. va matta per lui!»

186

Fiabe novelle e racconti popolari siciliani – Vol. II

Giuseppe Pitrè

lu frati a cuntari tutti li buntà di sta giuvina facènnunni 
la scuma a la vucca399. Jamu ca ddà vicinu cc'era ddu 
birbanti di lu Bracceri, ca cci java sempri cu li jìdita 'nta 
l'occhi400; 'ncugna, e comu 'ntisi sti discursi e vitti lu ri­
trattu, dici: — «Cu', chista? Io a chista la canùsciu e cci 
haju avutu chi fari.» — «Cu mè soru? ca nun nesci nè 
trasi; ca la sò facci 'un l'hannu vista mancu li griddi401!» 
— «Cu' vostra soru!» — «Siti un munsignaru!» E «no, 
ch'è veru!» e «siti un munsignaru!» e «no, ch'è veru!»; 
si vôta lu Re: — «Ora livamu quistioni: s'è veru, cci dici 
a lu Bracceri, ca tu ha' avutu chi fari cu la soru di Don 
Giuseppi, 'n tempo un misi ha' a purtari un signali di sta 
giuvina. Si lu porti, ed è dicapitatu di vita Don Giusep­
pi; e s' 'un è veru, si' dicapitatu di vita tu.»

Ordini di Re, la cosa s'appi a fari. Stu Bracceri partíu, 
pi jiri a pigghiari un signali di sta giuvina. Arrivatu 'n 
Palermu accuminciò a pigghiari cuntu di sta giuvina, e 
tutti cci dicìanu ca chista era 'na rara facci, ma chi nun si 
vidia mai, ca li finistruna stavanu sempri chiusi. Lu tem­
pu java passannu; e stu Bracceri niscía pazzu pinsannu 
ca avia a jiri a la morti. 'Na siritina era capaci ca si dava 

399  Lodandola a più non posso.  Fari la scuma a la vucca, lodare grande­

mente (quasi dal tanto parlarne abbondi la schiuma in sulla bocca).

400 Jiri cu li jidíta 'nta l'occhi a unu, letteralmente, andare colle dita negli 
occhi d'uno, cioè contrariarlo, invidiarlo, cercar sempre di cogliergli cagione 
addosso per rovinarlo.

401 Io, chista ecc. «Io la conosco codesta donna; e ho avuto a far con lei.» - 
«Con mia sorella? che non esce nè entra di casa, e il cui viso non l'ha visto mai 
nessuno? ('Un vidiri mancu li griddi 'na facci, espressione efficacissima per 
mostrar la ritiratezza d'una persona).

187

Fiabe novelle e racconti popolari siciliani – Vol. II

Giuseppe Pitrè

l'arma a capputteddu402: lu cappeddu 'mmanu, li capiddi 
all'aria: — «E com'hê fari! E com'hê fari!» Lu vidi 'na 
vecchia: — «Signuri Cavaleri, mi fa la caritati, ca sugnu 
morta di la fami!» — «Vattinni, vecchia di lu diavulu!» 
— «Pi caritati, ca io l'ajutu.» — «E chi m'ha' a ajutari!» 
—  «Sissignura:   vassía   mi   dici   chi   havi,  e  io l'ajutu.» 
Chiddu   'na   cosa   ca   'nsiríu;   dici:   —   «E   chi   vôi?»   — 
«Nenti: Voscenza403  si cunfida cu mia, e videmu si io 
l'ajutu.» Lu Bracceri si pirsuasi e cci cuntau lu tuttu. — 
«Uh! e Voscenza pi chissu è cunfusu? Lassassi  fari a 
mia, e lu signali l'havi 'nta la sacchetta404.» — «Senti, si 
tu mi fai chista, io ti fazzu un gran cumprimentu.»

Ora chi successi la notti? un'acqua a sdilluviari. La 
vecchia darreri lu purtuni:— ba-ba-ba!405 trimannu di lu 
friddu; e chiancía ca facía sfardari lu cori406. E 'nta men­
tri, lampi, trona, saitti, ca facìanu scantari. Comu la si­
gnura, ch'era la soru di Don Giuseppi, senti stu rancù­
ru407 e stu lamentu: — «Mischina! dici; facìtila tràsiri, e 
chiujìti lu purtuni arreri». Grapèru lu purtuni e la vec­
chia s'assittau dintra lu purtuni. Comu trasíu: — «Baba-

402  Dàrisi l'arma a capputteddu, darsi l'anima al diavolo, disperarsi.  Cap­
putteddu, uno dei titoli del demonio come quelli indicati nel vol. I, pag. 8, nota 
3 [nota 352 nell’edizione elettronica Manuzio].

403 Voscenza, contratto da Vostra Eccellenza; ma sta quasi per Vossignuria.
404 Ella lasci fare a me, e s'abbia come in tasca il segnale.
405 Imita il batter delle labbra pel freddo che sentiva la vecchia stando dietro 

la porta della sorella di D. Giuseppe.
406 E piangea da lacerare il cuore.
407 Rancùru, affanno, rammarichio, rancura.

188

Fiabe novelle e racconti popolari siciliani – Vol. II

Giuseppe Pitrè

ba-ba! pi caritati, ca staju murennu di friddu!408» La 'nti­
si la signura: — «Mischina! facìtila acchianari: basta chi 
nun fa accussì.» La signura, ch'avia lu bon cori, la fici 
manciari, e la vecchia fincennu sempri ca trimava di lu 
friddu. Ora sta vecchia appi tanta abbilità ca di càmmara 
'n càmmara si iju a 'nfilari quarchi quattru o cincu càm­
mari 'nnintra; e si ucchïau unni si curcava la patruna409. 
La notti, la signura stranuttata di stu malutempu, pig­
ghiò sonnu. Tutti si jeru a 'rrisittari; comu la vecchia 
vidi ca tutti durmìanu, trasi nni la càmmara di la signu­
ra; cci sulleva la robba di lu lettu, e la metti a taliari di la 
testa sina a li pedi. Va pi vìdiri, e vidi ca supra la spadda 
dritta cci avia tri pila comu si fussiru tri fila d'oru; vitti 
'na furficìcchia; cci tagghia sti tri pila d'oru, si l'attacca 
'nta 'na punta di fazzulettu, adàciu adàciu la cummog­
ghia e si nni va a lu sò postu unn'idda era. Arrivannu 
ddà misi a rancuràrisi arreri, a sbattiri li denti dicennu: 
«Ba-ba-ba-ba!  Vih! e comu  si cci stà ccà! Grapìtimi, 
quantu mi nni vaju, ca m'ammanca lu rispiru!» Dda po­
vira signura s'arruspigghiau; senti stu  rancùru, e duna 
ordini   la   cammarera   chi   facissi   nèsciri   a   sta   vecchia. 
Comu la vecchia fu fora, trova lu Bracceri chi tissia lu 
chianu di lu palazzu. Cci duna li tri pila; iddu ca 'nta li 
robbi   'un   cci   capía,   cci   duna   un   gran   cumprimentu: 

408 Cioè: datemi ajuto, chè io muoio dal freddo.
409 Questa vecchia entrò quattro o cinque stanze dentro (nelle stanze più ri­

poste), e adocchiò ove andava a dormire la padrona.

189

Fiabe novelle e racconti popolari siciliani – Vol. II

Giuseppe Pitrè

manu e pedi nun appi410; a lu 'nnumani si 'mmarca pi jiri­
sìnni a Spagna. Arrivannu a Spagna si prisenta a lu Re: 
— «Maistà, e chistu è lu signali di la soru di Don Giu­
seppi!» Lu Re arristò alluccutu, e si chiama a Don Giu­
seppi:   —   «Don   Giuseppi,   la   scummissa   l'aviti   persu: 
chistu è lu signali di vostra soru: tri pila d'oru ch'idda 
havi supra la spadda dritta.» — «Ah! mischina mia!» 
dissi Don Giuseppi. — «Ora, cci dici lu Re, o tu 'n tem­
pu sei misi t'addifenni, o tu si' dicapitatu di vita.» Vennu 
li guardii; si lu mettinu 'nta lu menzu e lu portanu 'n càr­
ciari: e cci davanu 'na fedda di pani e un bicchieri d'ac­
qua lu jornu.

Lassamu a iddu 'nta lu càrciari, e pigghiamu a la soru. 
Puviredda 'un vidennu cumpariri nudda littra, li capiddi 
cci javanu pi l'aria. — «Figghioli, dicia, e chi cci vosi 
succediri! Mancu un ringhiceddu di littra!...»411.

Pigghiamu lu carciareri, ca d'allura cci dava una fid­
duzza di pani412 e un bicchieri d'acqua, ma poi pi li so' 
boni maneri cci cuminciò a dari lu sò manciareddu413 e 
tuttu, ammucciuni di lu Re. Lu cuntu 'un ammetti tem­
pu414: quattru misi avianu passatu di càrciari, e lu poviru 

410 Manu e pedi nun appi, letteralmente: mani e piedi non ebbe; cioè si mise 
a correre (Notisi che, correndo, mani e piedi vanno su e giù, avanti e indietro; e 
però non si cura che essi fatichino tanto).

411 E che gli sarà accaduto? Neppure scrivermi un rigo di lettera! (Ringhi­

ceddu, dim. di ringu, riga).

412 Prendiamo il carceriere, che d'allora dava a D. Giuseppe una fettina di 

pane.

413 Manciareddu, dim. di manciari, s. m vitto.
414 Lu cuntu ecc. Vedi vol. I, pag. 52, nota 2.

190

Fiabe novelle e racconti popolari siciliani – Vol. II

Giuseppe Pitrè

Don Giuseppi 'un avia pututu scriviri mancu un ringhi­
ceddu di littra a sò soru. Un jornu si jittò a lu coddu di 
lu carciareri e cci dissi: — «Mi la faciti 'na caritati? mi 
li faciti scriviri du' paruleddi di littra a mè soru, e vui 
stissu li jittati a la posta?» Lu carciareri, ch'era di bon 
cori, dici: — «Vassa fazza415.» Pigghia Don Giuseppi, e 
cci scrivi 'na littra a sò soru cuntànnucci tuttu lu passag­
giu: comu qualimenti pi causa d'idda, iddu avia a essiri 
dicapitatu di vita. Lu carciareri pigghia sta littra e la jet­
ta a la posta. Capita sta littra sò soru; va pi leggiri: — 
«Ah! fratuzzu mio! grida; e comu stu focu granni 'nta la 
mè casa!416» Pensa, pensa; risorvi, e fa la siguenti cosa. 
Fa vìnniri li lòcura417  ch'avia, li so' terri, li so' beni: lu 
tuttu,  e  nni   fa  dinari.  Di   sti   dinari   metti   a  'ccattari  li 
megghiu   gioj;   pigghia   un   bonu   orifici,   e   cci   dici:   — 
«Facitimi 'na bella stivala, e supra la stivala cci aviti a 
'ngastari tutti li me' gioj.» Poi si fa fari un àbbitu tuttu di 
luttu: si 'mmarca e va a Spagna. Lu tempu passa; passà­
ru li du' misi. Junci a Spagna, e senti trummi, e chi vidi? 
vidi li surdati chi purtavanu un omu abbinnatu ca java a 
morti. Vistuta di ddu grann'àbbitu nìuru, cu un pedi cu 
la sula quasetta e l'àutru pedi cu la stivala 'nfilata, ca era 
'na maravigghia a vidilla. Curri, si jetta 'mmenzu la fud­
da gridannu: — «Grazia, Maistà! Maistà, grazia!» Tutti 
li genti vidennu a sta signura, cci facíanu tutti largu. Lu 

415 Vassa fazza, ella faccia. Fazza, uno dei pochi esempi di sogg. presente.
416 E come m'è caduto questo gran fuoco in casa!
417 Lòcura, s. m. plur. di locu, luogo, fondo, tenuta.

191

Fiabe novelle e racconti popolari siciliani – Vol. II

Giuseppe Pitrè

senti lu Re: — «Firmati! dici a li surdati; — Chi cc'è?» 
— «Grazia, Maistà e Giustizia! Grazia Maistà e Giusti­
zia!» Lu Re a vìdiri sta biddizza, dici: — «Ti sia cunces­
sa!» — «Maistà, lu vostru Bracceri ddoppu d'avìrisi gu­
dutu la mè pirsuna, m'ha arrubbatu la stivala paràggia di 
chista!» E cci ha mustratu dda stivala china di damanti e 
petri priziusi. Lu Re comu vidi dda stivala, allucchíu: si 
vôta cu lu Bracceri: — «E hai fattu chista! Ddoppu d'a­
vìriti gudutu a sta giuvina, cci hai arrubbatu la stivala!... 
E   nun   t'affrunti   di   cumpariri   a   la   mè   prisenza!..»   Lu 
Bracceri fici la morti ch'appi a fari: — «Maistà, dici, io 
nun la conusciu a sta signura!» — «Comu! dici la pic­
ciotta, nun mi canusciti?... E allura comu aviti dittu ca 
avìstivu chi fari cu mia?!» — «Maistà, dici lu Bracceri, 
ca mancu sapia cchiù parrari; cuntu la cosa comu va.» E 
ddocu   cci   cuntau   unu   di   tuttu.   Lu   Re   'n   vidennu   la 
'nnuccintitutini di la soru di Don Giuseppi, lu fa sciog­
ghiri,   e   si   lu   metti   allatu;   comu   lu   Don   Giuseppi   fu 
sciugghiutu e vidi a la soru si cci accicciau a lu coddu, e 
ddocu  chianci   chi   ti   chianci.  Lu   Re   fa   pigghiari  a   lu 
Bracceri, lu fa abbinnari. — «Dicapitàtilu di vita!» e fu 
dicapitatu supra locu.

Lu Re si purtau a palazzu lu frati e la soru, e vidènnu­

la accussì bedda a virtuusa, la vosi pi mugghieri.

Iddi arristaru filici e cuntenti
Nui semu ccà e nni stricamu li denti.

Palermo418.

418 Raccontato dalla Rosa Brusca.

192

Fiabe novelle e racconti popolari siciliani – Vol. II

Giuseppe Pitrè

VARIANTI E RISCONTRI

Vedi l'Ervabianca, con cui ha molti punti di simiglianza, e una 
buona metà del fondo. Una lezione di Casteltermini intitolata Lu 
principi farfanti  è meno circostanziata della nostra; invece della 
stivala   v'è   la   pianella,   che   è   più   comune   nelle   varie   versioni. 
GONZENBACH, n. 7 ha la stessa novella e con qualche differenza. Si 
legga la nov. 9 della giorn. II del Decamerone citata tra le varianti 
e riscontri dell'Ervabianca. La conclusione ha delle Tre Corone, 
tratt. 6, giorn. IV del Cunto de li cunti.

Nella vita di S. Atanasio vescovo è uno stratagemma simile a 
quello della sorella di Don Giuseppe che sbugiarda la furberia del 
bracciere.   Leggesi   di   fatti   nel  Legendario   delle   vite   de'   Santi 
composto dal R. P. F. GIACOBO DI VORAGINE (In Venetia, appresso 
Horatio de' Gobbi, 1582): «Per emulatione degli Arriani (Atana­
sio) fatto odioso a Costantino Imperatore, ch'era heretico, come 
nemico   dell'Imperio,   lo   accusò   ad   Augusto   d'illecito   adulterio 
violente, et di haver mozzato la mano dritta ad Arsenio suo diaco­
no. Però per comandamento dell'Imperatore egli fu chiamato al 
Concilio nella città di Tiro, dove accusandolo la donna falsamen­
te senza però sapere chi ella accusava, Timoteo  sotto nome  di 
Atanasio lo riprese con ingiuria, e così ella fu convinta di falsa 
accusa, rimanendo confusa. Dipoi essendo prodotta la mano ta­
gliata in un carniere, la quale si affermava ch'era di Arsenio moz­
zatagli dal Vescovo, fece che nascosamente Arsenio fu quivi pre­
sente, il quale si credeva lontano. Onde mostrando egli ambedue 
le sue mani, si provò ch'era innocente,» pag. 292.

193

Fiabe novelle e racconti popolari siciliani – Vol. II

Giuseppe Pitrè

LXXVI. 

Lu Bracceri di manu manca.

'Na vota s'arriccunta ca cc'era e cc'era un Re di Spa­
gna. Stu Re di Spagna avía lu Bracceri di manu manca e 
lu Bracceri di manu dritta. Lu Bracceri di manu manca 
avía pi mugghieri 'na donna ca livànnucci li piccati419 
era 'na vera 'mmagini420, tanta era bedda e graziusa e ar­
ritirata. Lu Bracceri di manu dritta 'nta tantu tempu chi 
stava  'n Curti  nun avía pututu canusciri   mai  sta bella 
facci, e quasi quasi nn'avía currivu. 'Na jurnata si vôta 
cu lu Re e cci dici: — «Maistà, sapìssivu chi bella si­
gnura chi havi lu Bracceri di manu manca! chi bella si­
gnura, Maistà!»

'N'àutra   vota:   —   «Maistà,   haju   visto   stamatina   la 
mugghieri  di lu vostru Bracceri,  ca mi   fici  allucchìri; 
quantu è bedda!..» 'N'àutra vota: — «Sapiti, Maistà, ca 
la signura di lu Bracceri di manu manca, cchiù chi va, 
cchiù bedda si va facennu?...»

Truzza oggi, truzza dumani, lu Re 'un era fattu di li­
gnu, e cu sti cosi chi sintía cuntari di lu (dal) Bracceri di 
manu dritta appi 'na gran cusirità di canusciri sta billizza 
rara. 'Na vota si metti a cavaddu cu li so' Cavaleri e pas­
sa di lu Palazzu di lu Bracceri mancu. Giustu giustu la 

419  Livànnucci   li   piccati,   togliendole   i   peccati.   Modo   comunissimo   per 

esprimere bellezza e castità.

420 'Mmagini, qui immagine di Maria.
194

Fiabe novelle e racconti popolari siciliani – Vol. II

Giuseppe Pitrè

signura s'attruvava affacciata. Lu Re si 'ntisi trimari lu 
cori; passa e talía; ma comu era Re nun puteva appizzari 
tantu l'occhi supra un finistruni pi nun si diri. Chi fa? 
torna di la stissa strata, talía, ma la signura ca nun circa­
va pompi, avía trasutu. Lu Re nun appi cchiù abbentu, 
va a lu Palazzu e ordina ca nuddu niscissi finu ca turna­
va iddu. La sò pinzata era di jiri 'n casa di la signura, fà­
ricci 'na visita mentri lu maritu era a palazzu e 'un pute­
va nèsciri, e poi turnari.

Dunca si stracanciau di surdatu va a lu palazzu di lu 
Bracceri mancu e sona lu campaneddu. Accumparisci la 
cammarera: — «Chi vuliti?» — «Haju a parrari a la vo­
stra signura.» — «E  chi vuliti di   la  mè   signura?» — 
«Cci haju a parrari.» — «La mè signura sta ripusannu e 
nun vi pò riciviri.» — «E io vogghiu tràsiri.» — «E vui 
nun putiti.» E ddocu parola porta parola, si misiru tanto 
a dìcuti e dissi421, ca la cammarera cci detti un ammuttu­
ni422 e cci stava chiujennu la porta 'nta la facci.

Allura lu Re si sfigghia la giubba di surdatu e cci ap­

prisenta lu tusuni riali.

La cammarera cadi 'n terra e cci addumanna grazia, 
cà nun l'avia canusciutu. — «È nenti, cci dissi lu Re, 
haju visto ca si' 'na donna fidili. Ora fammi avvìdiri 'nta 
la facci sula la Principissa, e mi nni vaju.» — «Maistà 
sì!» E côta côta423  l'accumpagnau unni arripusava la sò 

421 A dìcuti e dissi, a tu per tu.
422 Ammuttuni, urtone, spintone.
423 Côta côta, quatta quatta.

195

Fiabe novelle e racconti popolari siciliani – Vol. II

Giuseppe Pitrè

signura. Idda durmía 'n sonnu 'nchinu, e comu 'nta lu 
sonnu la facci addiventa cchiù 'ncarnata, lu Re comu la 
vitti si 'ntisi nèsciri li sènzii. Si leva la 'nguanta e la posa 
supra lu pavigghiuni di lu lettu. Talía, talía, e poi tuttu 
'nzèmmula vota tunnu e si nni va.

Juntu a lu Palazzu, li Cavaleri cu tutta la Corti àppiru 
libbirtà di nèsciri. Lu Bracceri mancu torna a la casa e 
cerca di la sò signura. Trasi nna la càmmara di lu lettu e 
chi vidi?! vidi dda mmaliditta 'nguanta chi lu Re s'avia 
scurdatu supra lu pavigghiuni. Chista nun fu 'nguanta ca 
fu diavulu. Lu Bracceri, di ddu jornu 'n poi nun guardau 
cchiù   a   sò   mugghieri.   La   povira   signura,   'nnuccenti 
comu Maria Santissima, 'un sapía chi vinia a diri sta nu­
vitati, e s'assiccumava, s'assiccumava424  sula, senza la­
mintarisi   mai.   La   cammarera   cci   dicía:   —   «Signura 
Principissa, e chi manera è chista di stari malinconica, 
di nun jiri mai a tiatru, a divirtimentu, quannucchì tutti 
l'àutri dami vannu spumpannu di ccà e di ddà! Dativi 
paci, cà  Bon tempu e malu tempu nun dura sempri un  
tempu, e La virità va 'nsumma comu l'ogghiu425.»

'Na jurnata ddu virsèriu di lu Bracceri drittu s'attrova 
a passari di la casa di lu Bracceri mancu; cci vannu l'oc­
chi supra un finistruni, e vidi 'na fantasima; e cu' era? 
era la povira Principissa, ca si nni avía jutu 'n suppilu 'n 

424 Assiccumàrisi, divenir magro per interno patema, assecchire.
425  Questo secondo prov. corrisponde al toscano:  La verità vien sempre a  

galla.

196

Fiabe novelle e racconti popolari siciliani – Vol. II

Giuseppe Pitrè

suppilu, e avia addivintatu 'na cannila426. Nn'appi comu 
'na certa piatati. Va nni lu Re: — «Maistà, sapiti dda 
rara billizza di la Principissa, mugghieri di lu Bracceri 
mancu? nun si canusci cchiù, tanta sicca e giarna è addi­
vintata.» Lu Re pinsau, pinsau; poi si sbattíu la manu 
supra la frunti, e dici: — «E chi fici io!....»

Passàru du' jorna, e lu Re ordina un pranzu di Curti, 
cull'ordini ca ogni Cavaleri duvia purtari la soru cu' l'a­
via, o la mugghieri o àutri dami. Lu Bracceri mancu nun 
puteva fari a menu di purtàricci a sò mogghi, pirchì 'un 
avia nè soru nè nenti; chiamò la cammarera e cci dici: 
— «Dicci a la Signura chi si facissi li megghiu àbbiti 
chi voli, 'un abbadassi a spisa pirchì unu di sti jorna havi 
a essiri a pranzu a la Curti.

A la Signura nun cci parsi veru ca sò maritu cci facia 
sta prupusizioni, e mischina, si misi di bon'umuri pri la 
festa. Vinni lu jornu, jeru a Palazzu; la Signura s'assittau 
allatu di lu maritu, a manu manca di lu Re. Cci fôru li 
piatta li cchiù prilibbati, li vìnura427 li cchiù megghiu di 
lu  Regnu,  argintaria,  musichi,  canti   ch'era   'na  gioja  a 
sintilli. Ddoppu finutu lu pranzu, lu Re dici: — «Ora io 
vurria sapiri quarchi passaggiu di la vita428 di ognunu di 
vuàtri Signuri chi m'aviti onuratu oj a tavula. Accumin­
ciamu di vui, signuri Bracceri di manu dritta.»

426 Andava venendo meno ed era divenuta (secca e stecchita come) una can­

dela (di cera).

427 Vìnura, plur. di vinu, come jardìnura di jardinu, jòcura di jocu ecc.
428 Passaggiu, fatto della vita, tristo o lieto.

197

Fiabe novelle e racconti popolari siciliani – Vol. II

Giuseppe Pitrè

Lu Bracceri di manu dritta cuntau chiddu chi cci avía 
successu: e dissi ca cu sò mugghieri avía gudutu sempri 
la santa paci. — «E vui, signura, (cci dici lu Re a la 
mugghieri) comu vi la passati cu vostru maritu, mio va­
lenti Bracceri?» — «Bunissima,» rispusi la Signura. Lu 
Re unu pi unu iju spijannu a tutti li 'mmitati, e cui cci 
cuntava   'na   cosa,   e   cui   'n'àutra.   L'urtimi   ristavanu   la 
mugghieri di lu Bracceri mancu, e lu maritu. Prima a 
idda cci spijau: — «Comu l'âti passata la vostra vita, si­
gnura Principissa?» La povira signura senza smuvìrisi 
cci arrispunníu cu 'na vera grazia, 'n cunsunanti:

— «Vigna era e vigna sugnu;
Era stimata e ora nun sugnu;
Senza causa e raggiuni
Haju persa la mè fataciumi.»
Lu Bracceri bottu 'nta bottu arrispunni:

— «Vigna era e vigna si';
Eri stimata e ora nun si';
Mi jeru l'occhi 'ntra lu pavigghiuni,
Vitti la 'nguanta di lu mè Liuni,
Ed hai persu la tò fataciumi.»

Lu Re capíu tutta la storia, ca la vigna era idda, ca 
avía statu abbannunata di sò maritu, pirchì chistu avía 
truvatu   la   'nguanta   supra   lu   pavigghiuni;   capíu   ca   lu 
mali l'aveva fattu iddu pi la sò cusiritati, e subbitu dissi:

— «Di ssa vigna chi parrati
Diu mi senti e Diu lu sapi.
E la pampina di sta viti

198

Fiabe novelle e racconti popolari siciliani – Vol. II

Giuseppe Pitrè

Nu' la côsi nè la tuccai,
Pri sta curuna chi mi 'ncurunai!»

Jurannu pi la curuna, li Re fannu lu cchiù granni jura­
mentu, e perciò lu Bracceri mancu arristau comu un loc­
cu: 'un si putennu pirsuàdiri ca sò mugghieri era 'nnuc­
centi.

Finíu lu pranzu e lu Re si stetti assittatu cu tutti dui e 
'n cunfidenza cci cuntau comu avia jutu lu fattu di la 
'nguanta, e poi cunchiudíu: — «Io haju ammiratu la fidì­
zia429  di la cammarera pi li so' patruni; e l'unistà di sta 
donna, ca mai appi a guardari omu fora di sò maritu. Ma 
però aviti a pirdunari a mia, ch'haju statu la caciuni di la 
vostra 'nfilicità, e di li vostri dulura.

Iddi ristaru filici e cuntenti
Nui semu ccà e nni munnamu li denti.

Palermo430.

VARIANTI E RISCONTRI

Una versione palermitana poco dissimile dalla nostra ha note­
volissime differenze nel dialogo, che di fatti è più lungo, e pre­
senta parole poco usitate in Palermo, e nel dialetto siciliano

Marito: «Una vigna avía chiantatu
Ma pi dintra cc'èni entratu;
Cu' la vigna m'ha guastatu
Iddu ha' fattu gran piccatu.»

Moglie: «Vigna hê statu e vigna sugnu

429 Fidizia, fedeltà, ma dicesi di credito che si abbia a persona in fatto di ne­

gozii, o di quella fedeltà che si desidera nelle persone di sevizio.

430 Da una donna a cui lo avea raccontata la Messia.

199

Fiabe novelle e racconti popolari siciliani – Vol. II

Giuseppe Pitrè

E curata cchiù nun sugnu;
Ma qual'èni la raggiuni,
Ca 'un mi cura lu patruni?»
Marito: «Vigna ha' statu e vigna si',

Ma curata cchiù nun si',
Pi 'na vranca di draguni,
Ca truvau lu tò patruni.»
Re: «'Nta ssa vigna io cci hê statu,
Una frunna haju tuccatu,
Una vranca cci hê lassatu
Ma ti juru a Diu sagratu
Ca racina 'un n'hê manciatu.»

Marito: «Siddu è comu m'ha' juratu

Ca 'na frunna hai tuccatu,
E racina 'un n'ha' manciatu,
L'amu quantu l'haju amatu.»

In Marsala questa novella prende un andare più poetico che in 
altri comuni di Sicilia. Ecco qui il dialogo da me raccolto, che se­
condo la narratrice, una donna sui cinquant'anni, sarebbe parte di 
poesia più lunga:

Marito: «Bemminuta donna savia,

Cu ssu saviu parlari;
Iu mi susu di la tavula,
Assittativi a manciari.

Moglie: «Iu non vinni pi manciari,

Mancu vinni pi sidiri;
Vigna era e vigna su'
Dicitimi pirchì fu.»
Re: «A la tò vigna hê annatu,
Rosi e ciuri haju truvatu;
Pi la mia sagra curuna
Nun ti l'haju maniatu,

200

Fiabe novelle e racconti popolari siciliani – Vol. II

Giuseppe Pitrè

La 'nguanta di liuni l'haju lassatu.

Leggesi  nel  Chronicon  imaginis  mundi  di  fra  JACOPO  D'AQUI 
(Monum. Hist. Patr.; Scriptores, III. — Aug. Taurinor. 1848. pa­
gina 1577) il segueute racconto su Pietro delle Vigne:

«Hic Petrus notarius habuit uxorem pulcherrimam. quam habet 
Petrus suspectam de imperatore Frederico. et tamen non creditur 
quod ibi esset malum. licet de hoc multus sermo fieret in curia 
imperatoris. Accidit uno mane imperatorem intrare domum Petri: 
sicut   saepe   intrabat   propter   officium   quod   habebat   notarie   et 
etiam quia homo sollempnis erat. et videt imperator in absentia 
Petri cameram ipsius apertam. et intrat imperator cameram. et in­
venit uxorem Petri in lecto dormientem. quam imperator coope­
ruit, quia habebat brachia discooperta. et tunc imperator cooperuit 
dominam et cum frequentia recessit. Nec aliquis propter honorem 
domine de hoc adverteret. nihil aliud faciens. sed super coffanum 
domine relinquit imperator suum cyrotheca vel libenter vel igno­
ranter. Venit Petrus a casu et invenit cyrotheca imperatoris in lec­
to suo. Et cognoscens cum dolore totum dissimulat. tamen Petrus 
loquitur domine que de hoc multum affligitur. Notificat domina 
imperatori de duritia viri sui. Contra illam vadit imperator ad do­
mum Petri. et est imperator et Petrus et domina simul. et alia fa­
milia a longe. Et Petrus videns se cum imperatore et cum domina 
sua vult imperatorem reprehendere cum concordantia verborum 
non nominato imperator nec dominam et dicit.
Petrus de Vineis loquitur stillo materno:

Una vigna ò piantà:
Per travers è intrà.
Chi la vigna m'à goastà.
'An fait gran peccà
Di far ains che tant mal.

Domina loquitur concordiam verborum:

Vigna sum, vigna saray,

201

Fiabe novelle e racconti popolari siciliani – Vol. II

Giuseppe Pitrè

La mia vigna non falì may.
Consolatus Petrus respondit concorditer:

Se cossì è como è narrà,
Plu amo la vigna che fis may.

Et sic facta est pax inter dominam et Petrum, et tunc Petrus 
cantat pro gaudio metrice de XII mensibus anni et de proprietati­
bus eorum.»

Narrazione e versi son citati anche da C. CANTÙ, (Storia degli  
Italiani, VIII, XCI, not. 39). Primo gli aveva citati FAURIEL (Dante  
et les origines de la langue italienne, Paris, Durand, II, lec. XVI) 
senza però accennare alle fonti. Nel 1861 il  DE BLASIIS, (Vita di  
Pier della vigna, pag. 209) li riferiva quasi come parte di novella 
di frate Jacopo d'Aqui; la cui relazione in dialetto subalpino (in­
tendiamo  de' versi)  secondo  G.  CARDUCCI  (Cantilene  e Ballate,  
Strambotti e Madrigali nei secoli XIII e XIV, Pisa, Nistri, 1871, 
pag. 28), non parrebbe la forma originale della meridional tradi­
zione.

L'avventura, nota A.  D'ANCONA  nella sua prefazione alla  Leg­
genda di Sant'Albano, prosa inedita del sec. XIV  ecc. (In Bolo­
gna, presso G. Romagnoli 1865), pag. 24-26, è assai più antica 
del sec. XIII, dacchè si trova con poche varietà di forme nel Syn­
tipas  greco e nel  Mischlé Sendabar  ebraico (v.  LOISELEUR,  Essai  
sur les fabl. indien. 97) nonchè nei Sette visir in turco (v. Mille et 
un   jours,   ediz.  LOISELEUR-DESLONGCHAMPS  pag.   289).  È   notevole 
poi,   che   questa   narrazione,   che   si   legge   anche   nel  Milo  di 
MATTHIEU DE VENDOME (v. Hist. litter. de la France, XXII, 55) sia 
da BRANTÔME (Vie des dames galantes, II) riferita come un'avven­
tura accaduta al Marchese di Pescara. I versi arrecati da Brantôme 
sono i seguenti:

Dama: «Vigna era, vigna son,

Era podata, or più non son;
E non so per qual cagion

202

Fiabe novelle e racconti popolari siciliani – Vol. II

Giuseppe Pitrè

Non mi poda il mio padron.»

Marito: «Vigna eri, vigna sei,

Eri podata, or più non sei;
Per la granfia del leon,
Non ti poda il tuo padron.»
Marchese: «A la vigna che voi dicete,

Io fui, e qui restete;
Alzai il pamparo, guardai la vite.
Ma non toccai, se Dio mi ajute.»

Dell'attribuire, osserva il D'Ancona, questa avventura al can­
celliere di Federigo II, certo dev'essere stata principal causa l'im­
magine della vigna; poi la novella durò nella memoria delle genti, 
ma perduti i nomi dei protagonisti, altri pur illustri e noti furono 
scelti a sostituire gli antichi.

Vuolsi notare da ultimo che uno scioglimento simile alla no­
stra narrazione è ne' Do Camerieri, I delle Fiabe pop. venez. del 
BERNONI; e lo scioglimento è in racconti che fanno il re, che avea 
sospettato l'infedeltà della moglie; la regina, ingiustamente calun­
niata, e l'oste che confessa d'aver messa a suo tempo una scom­
messa, e d'essere stato cagione della sventura del re e della regi­
na.

203

Fiabe novelle e racconti popolari siciliani – Vol. II

Giuseppe Pitrè

LXXVII. 

Lu Gran Narbuni.

S'arraccunta a li vostri Signuri ca cc'era un Rignanti 
ed avia un figliu. Stu figliu vulennusi maritari mannà' 
pittura pi tutti li regni a dipingiri li megliu facci di pic­
ciotti d'ogni cetu di pirsuni. Lu primu pitturi chi s'arricu­
glíu purtau lu ritrattu di 'na figlia di lavannera, ch'era 'na 
picciotta di billizzi rari. — «Chista vogliu!» dissi, comu 
la vitti lu figliu di lu Rignanti. Ha partutu lu Riuzzu cu 
pirsuni di sirviziu e 'na pocu di surdati, e ha jutu nni dda 
citati unn'era la picciotta. Sta picciotta avía 'na trùscia di 
robbi 'n testa, chi vinía di lavari; subbitu lu Riuzzu cci 
jetta la trùscia a dda costa431, piglia la picciotta e la porta 
nni sò patri. La picciotta si misi a ciànciri. — «Ora ac­
cussì, cci dici lu Riuzzu a lu patri d'idda, viditi ca vogliu 
a vostra figlia pi muglieri, chi mi piaci.» Rispusi lu patri 
stizzatu: — «Va cugliuniàtivi vuàtri, e lassati la genti pi 
li fatti sò'.» Rispunni lu Riuzzu: — «Su parola d'onuri, 
la voglio pi muglieri a vostra figlia, e i' vi dugnu una 
rendita ca vi putiti mantèniri di (da) papa.» Cci lassa 'na 
quantità di  summi;  la  fici  vèstiri  ben pulita, a stili  di 
Riggina, e parti. Lu Re e la Riggina cci jeru a lu 'ncon­
tru c'un bastimentu; juncennu a Palazzu riali si mànnanu 
a chiamanu l'arcipreti, e cci manifestanu ca sunnu ziti; 

431 Tosto il figlio del re le butta via lontano il fagotto di robe lavate (A dda 

costa, a quella parte, a quel lato).

204

Fiabe novelle e racconti popolari siciliani – Vol. II

Giuseppe Pitrè

cci dicinu pi jittari li vannii432; nni stu mentri ficiru lu ri­
stanti di robbi a la zita, e si spusaru: ottu jorna di fistinu 
di ballu, e si ritiraru 'nta lu sò quartinu di Palazzu. Chisti 
si vulianu bèniri assà'.

Lassammu a chisti, e pigliamu ca a lu patri cci 'ntima­
ru la guerra; e cci la 'ntimau lu Re d'Africa. Lu figliu 
p'addifenniri lu sò regnu partì', lassà' vita pri vita la mu­
glieri a sò patri. Si nni va a guirriggiari, e la prima batta­
glia nni vinni vincituri. — Lassammu a iddu a la guerra 
e pigliamu a sò muglieri, ca cc'era un Ministru di lu Re 
ca si 'ncumincià' a guastari la testa cu sta Rigginotta. Lu 
primu largu chi appi stu Ministru cci nni fici discursu; 
piglia la Rigginotta cu 'na grossa timpulata e lu fa vutari 
nn'arreri. Cu stu scornu lu Ministru curri nni lu Re: — 
«Maistà, vossa vidi ca sò nora si la senti cu lu cocu ed 
âtri pirsuni...» Lu Re scrivi a lu figliu, e lu figliu rispun­
ni: — «Zoccu nni voli fari di mè muglieri nni fazza.» Lu 
Re chiama lu Ministru: — «Va, ca ccà cc'è la littra di 
mè figliu. Chi cunnanna cci damu a mè nora?» — «Mai­
stà, dici lu Ministru, pigliamu a du' manigordi, cci la 
cunsignamu, e iddi la vannu a 'mmazzanu tra lu voscu.» 
Pigliàru a la nora, e la cunsignàru a li manigordi. La 
Rigginotta 'un sapía nenti di chistu; sapía ch'avía a jiri 'n 
campagna, e s'avia vistutu cu li so' gioj. — «'Nsumma, 
arrivata a certu punto cci dici la Rigginotta a chisti dui: 
— «Unni stammu jennu?» — «Caminati senza parlari!» 
dici unu; e tira un cuteddu e cumencia  a pùngirla pi far­

432 Gli dicono di gettare (fare in chiesa) i bandi pel matrimonio.

205

Fiabe novelle e racconti popolari siciliani – Vol. II

Giuseppe Pitrè

la caminari cchiù prestu. Arrivati chi fôru in un locali 
scurusu, la vulevanu ammazzari. — «Pirchì m'âti amm­
mazzari! dici la mischina. Ccà cci sunnu li me' gioj, ba­
sta ch' 'un m'ammazzati.» Li manigordi s'hannu pigliatu 
li gioj e l'hannu lassata  viva, e turnaru a Palazzu. La 
Rigginotta sula ed amara stetti ddà; quantu vidi un cra­
pàru; cci duna un cumprimentu, e si fa dari li so' robbi, e 
si vesti di omu: e li so' robbi, di Rigginotta, l'ammucciau 
tra un fussuni vicinu 'na cersa433, e pi nun si la scurdari, 
fici un signali a lu zuccu di la cersa. Nni stu mentri ca­
minava, scontra quattru latri. — «Cu' è ddocu?!» dicinu 
li latri. — «Sugnu 'na pirsuna prisicuta434.» — «Ma cu' 
siti?» — «Lu Gran Narbuni!» — «Oh (dicinu li latri) 
l'avemmu 'ntisu annintuvari435, ed avemmu 'ntisu li gran 
valintizzi ch'ha fattu...» e si la purtàru 'nzèmmula 'ntra 
'na grutta. Nni stu mentri s'arricoglinu n'âtri vinti latri, e 
sintennu ch'era lu Gran Narbuni, cci ficiru tanti riviren­
zi, ca sapìanu ch'era pirsuna valurusa. Nni stu mentri fa­
cìanu   stu   discursu,   vinni   'na   badetta436,   chi   avianu   di 
passari dudici argintera. Dissiru: — Cu' cci va a fari stu 
furtu?» Rispusi Narbuni: — «Cci vaju i' a fari stu furtu, 
e n'âtri du'; e lu ficiru capurali. — «Giacchì, dici Narbu­
ni, mi dati tuttu st'anuri di farimi capurali, zoccu dicu i', 
s'havi a fari, e avemmu a fari 'na scrittura sangu pi san­

433 Cersa in siciliano significherebbe celso, che pure dicesi ceusu,; ma il Di 

Giovanni mi scrive significare in Cianciana quercia.
434 Prisicutu o prisiùtu, perseguitato (latitante).
435 Anninturari, per ammintuvari, mentovare, nominare.
436 Badetta, modif. di vedetta, avviso, spia.

206

Fiabe novelle e racconti popolari siciliani – Vol. II

Giuseppe Pitrè

gu.» — «Gnursì, dissiru li latri, e tutti si ficiru lu sangu 
e si scrissiru 'nta la carta: di obbidiri a stu capurali. Par­
tíu lu Narbuni cu li dui latri, e jeru a lu lucali. L'arginte­
ra vidennusi accastagnati437 fannu focu; ma lu focu di li 
latri era cchiù assà', e l'argintera fujeru lassannu dudici 
càrrichi di cosi d'oru (lu Gran Narbuni fu iddu chi cci 
detti largu di fuijri). Li latri si piglianu ddi càrrichi, e si 
nni vannu unni cci avìanu lu rizettu438 sti latri. — «Evvi­
va, evviva lu Gran Narbuni!» misiru a gridari tutti.

S'arricogli lu Riuzzu di la guerra, e si 'nchiuì' nni lu 
sò quartu, e nun facía àutru chi ciànciri. Cci vannu li no­
bili e cumincianu a cunfurtallu: — «Riuzzu, chi faciti cu 
sta chiantu? cci putiti appizzari la vista di l'occhi. Viniti­
vi a divèrtiri cu nui 'n campagna.» — Lu Riuzzu calà' la 
testa: lu 'nnumani 'na pocu d'amici si lu purtaru 'n cam­
pagna, a caccia, ma a parti luntana. Quantu cci 'ncontra­
nu quattru latti, l'afferranu e si li portanu nni la grutta. 
Vôtasi lu Gran Narbuni: — «Vui siti lu Riuzzu, è veru? 
— E lu Ministru di vostru patri è vivu ancora?» Rispun­
ni   lu   Riuzzu   tuttu   scantatu:   —   «Ancora   vivu   è.»   — 
«Subbitu,   cci   dici   lu   Gran   Narbuni,   faciti   'na   littra   e 
mannatilu a pigliari, chi vinissi a la Gran Muntagna» (ca 
la grutta era giustu sutta sta Gran Muntagna). Lu Riuzzu 
scrissi; e lu Ministru cci appi a jiri. Li latri misi a trattet­

437  Accastagnari  o  'ncastagnari, sorprendere, cogliere alla sprovveduta, e 

più propriamente prender in mezzo.

438 Rizettu, della parlata, per risettu, ricetto.

207

Fiabe novelle e racconti popolari siciliani – Vol. II

Giuseppe Pitrè

tu439: comu vittinu lu Ministru si lu pigliàru e lu purtàru 
nni la grutta. Lu capurali (lu Gran Narbuni) fa fari 'na 
gran tavulata, e li fa assittari tutti a pranzu: li vintiquat­
tru   latri;   lu   Riuzzu,   vinticincu;   lu   Ministru,   vintisei; 
iddu, vintisetti, s'assittà' allatu lu Ministru, e l'âtri amici. 
A tavula, dici lu Gran Narbuni: — «Ora, signuri Mini­
stru, comu passà' l'affari di la muglieri di lu Riuzzu?» 
Rispunni lu Ministru: — «I' nenti sàcciu....» e si misi a 
trimari. — «No, senza trimari: cùntacci a lu Riuzzu lu 
fattu: chi vulìatu fari cu sò muglieri?» Lu Ministru nun 
vulia parlari; vôtasi lu Gran Narbuni, tira 'na pistola e 
cci dici: — «O cunti la cosa, o ti fazzu fari 'na vam­
ba440!» Si vôta lu Ministru e cunta l'affari, ca vulia man­
ciari cu la muglieri di lu Riuzzu441. — «Maistà, cci dici 
lu capurali a lu Riuzzu, aviti 'ntisu comu passa lu fattu 
di vostra muglieri?» Tira lu cuteddu, cci taglia la testa a 
lu   Ministru,   e  la  metti   'mmezzu  la  tavula:  —  «Viditi 
Maistà, comu cci finisci all'empii!....» e cu tutti li manu 
chini  di  sangu ordina  di  manciari  tutti,  facennu  jittari 
ddu mortu fora la grutta442. Lesti di manciari443, si manna 
a piglia la trùscia sippilluta sutta la cersa; piglia lu per­
missu a la cumpagnia, e si va a vèstiri nni n'âtra grutta, e 
si prisenta di Rigginotta a sò maritu. Lu Riuzzu si misi a 

439 A trattettu, alle vedette.
440 Vamba, della parlata, per vampa. La frase vale: ti ammazzo.
441 Manciari, qui metaf. detto per godere i frutti dell'amore. Ne' Canti po­

polari è adoperato sempre il verbo viviri, bere.

442 Una delle feroci vendette femminili del nostro popolo.
443 Finito che ebbero di mangiare, il Gran Narbone....

208

Fiabe novelle e racconti popolari siciliani – Vol. II

Giuseppe Pitrè

ciànciri   di   tinnirizza;   e   cci   addumannà'   pirdunu   di   lu 
passatu. Idda fa aggraziari a tutti li latri, e a cavaddu, 
tutti, lu Riuzzu e la Rigginotta nni lu menzu 'n carrozza, 
si nni jeru a Palazzu, e cunsidirammu nu' la festa chi cci 
fu. Li latri turnaru beddi ricchi a li so' paisi e nun ficiru 
cchiù li latri.

Iddi ristaru cuntenti e filici
E nâtri ristammu cu l'amici.

Cianciana444.

VARIANTI E RISCONTRI

Il principio è simile alla VIII.
Tutto il resto è suppergiù la Storia di S. Ginueffa, di cui vedi la 

nov. X e i suoi riscontri.

444  Raccontato al sig. Gaetano Di Giovanni da maestro Vincenzo Restivo 

calzolaio.

209

Fiabe novelle e racconti popolari siciliani – Vol. II

Giuseppe Pitrè

LXXVIII. 

Lu Zu Viritati.

'Na vota si cunta e s'arriccunta ca cc'era un Re. Stu Re 
'nta li soi lochi avía 'na pocu di bistiami; ma avia affi­
zioni a un vitidduzzu445, ch'era beddu, ma beddu di 'un si 
putiri diri, e lu Re l'amava tantu ca lu chiamava Corna 
d'oru. Stu vitidduzzu lu Re l'avia affidatu a un omu ch'a­
via tantu 'n creditu, ca pi suprannomu cci avia misu Zu 
Viritati. E veru Zu Viritati era, pirchì lu Re nun cci avia 
pututu mai truvari 'nta la sò vucca 'na minzogna. Lu Re 
vulia spissu a lu Zu Viritati a Palazzu, e pigghiava cuntu 
di lu sò vitidduzzu, chi cci avia raccumannatu vita pi 
vita.

'Na vota lu Re si truvau cu li so' Ministri, e 'nta lu 
menzu di la cummirsazioni, lu Re accuminzau a parrari 
di st'omu, chi s'avirria fattu livari la testa p' 'un diri 'na 
farfantaria. Li Ministri, chi sapianu lu fattu di Corna di 
oru, dui di chiddi si vutàru, e dissiru: — «O Maistà, chi 
diciti! 'Un dici farfantaríi lu vostru omu? Scummittemu, 
ch' 'un scappa tempu chi chissu chi chiamati Zu Viritati 
v'havi   a   vèniri   a   'mpapucchiari446  'na   minzogna.»   — 
«Putiti   scummettiri,   arrispusi   lu   Re,   quantu   vuliti,   ca 
minzogni chistu nu nni dici nè ora, nè mai.» E misiru un 
feu l'unu di scummissa. — Li dui Ministri chi ficiru? Fi­

445 Vitidduzzu, vitellino.
446 V'havi a vèniri ecc. dee venire a impastocchiare.

210

Fiabe novelle e racconti popolari siciliani – Vol. II

Giuseppe Pitrè

ciru ca si visteru fimmini tutti dui, comu du' signuri447; 
unu, ca era lu cchiù beddu, si cuncirtau tantu di panza, e 
si fincíu 'na donna gràvita; l'àutru era comu parenti e cci 
facia 'na specia d'accumpagnamentu. Si misiru 'nta 'na 
billissima carrozza, e sinni jeru a lu locu unn'era lu Zu 
Viritati cu Corna d' oru. Arrivati chi fôru, scinneru di 
carrozza, ficiru finta di firriari lu locu, e vittiru a Corna 
d'oru. Lu Zu Viritati, mischinu, comu vitti a sti du' si­
gnuri chi vinìanu a la sò casa, si misi 'nta un mari di 
confusioni: leva vanchi e metti firrizzi448, e nun sapía chi 
fari pi trattalli megghiu chi putía. 'Nta stu mentri, a la si­
gnura gràvita cci pigghiau un virtìcchiu449, ppùffiti 'n ter­
ra450 ' e sbattíu comu 'na tila. L'àutra signura, tutta cunfu­
sa, dicia chi cci avia pigghiatu un sintòmu, (fora di ccà!) 
e nun sapía chi fari pi dàricci ajutu. Lu Zu Viritati, ca la 
vidia 'nta ddu statu 'ntirissanti, tuttu sbauttutu, accumin­
zau a dici: — «Signura mia, tuttu chiddu chi vuliti, ma­
cari la mè vita!» Si vutau la signura granni, e cci dissi: 
— «Figghiu mio, ccà un sulu rimèddiu cc'è: cci vinni pi­
tittu di la carni di Corna d'oru, chi vitti quannu vinìamu 
ccà a la vostra casa.» Lu Zu Viritati, senza pinsari cchiù 
quantu lu Re stimava lu vitidduzzu, a manu a manu lu 
iju a scannari, e cci cucíu a lu stissu mumentu un pezzu 
di carni, e addiu Corna di oru! Comu cci avvicinau la 

447 Come due signore.
448  Leva vanchi, ecc. letteralm. Toglie banchi e mette sgabelli; cioè si dà 

tutta premura di accogliere ecc.

449 Virticchiu, fig., deliquio, svenimento.
450 Puffete per terra, cade a terra.

211

Fiabe novelle e racconti popolari siciliani – Vol. II

Giuseppe Pitrè

carni, la signura assintumata, jittau un gran suspiru, gra­
píu l'occhi e rivinni, e si misi a manciari 'na pocu di car­
ni. Ficiru tanti ringraziamenti a lu Zu Viritati, cci ficiru 
un rigalu, e parteru pi li fatti soi.

Lu Zu Viritati era cuntintuni, ch'avia fattu vèniri la 
vita a dda povira signura. Ma ccà veni lu bellu! Lu Zu 
Viritati avia a jiri a dari nutizii di lu vitidduzzu a lu Re, 
e dicia: — «E ora chi cci haju a diri a lu Re?! La prima 
cosa chi mi spija è: Com'è Corna d'oru? E chi cci haju a 
diri?...» E mentri camina, pensa chiddu chi cci avia a 
diri a lu Re. Ogn'arvulu chi scuntrava fincía ch'era lu Re 
e cci dicía: «A pedi di Vostra Maistà!» — e poi facía ri­
spunniri lu Re: — «Chi cc'è Zu Viritati? Com'è Corna 
d'oru?» — «Maistà!... Lu purtai a pasculari, si sdirrub­
bau d'un pizzu di muntagna, s'ammaccau tutti li cianchi, 
e muríu.» Poi, pinsannu, — «Mai! dicia 'nta iddu; chistu 
nun cci lu dicu a lu Re; chi verso cc'è! chista è minzo­
gna!» Si 'ncuntrava a n'àutru arvulu, e facía: — «A pedi 
di Vostra Maistà!» — «Chi cc'è Zu Viritati! (fincía ca 
cci  spijava   lu   Re)   Com'è   Corna  d'oru?   È  bonu?!»  — 
«Maistà, a Corna d'oru cci vinni un duluri, e muríu.» Poi 
pinsava: — «E chista è puru minzogna...» Si 'ncontra cu 
n'àutru arvulu: — «A pedi di vostra Maistà!» — «Chi 
cc'è Zu Viritati? E Corna d'oru?» — «Maistà,
Vinni 'na donna d'àutu munnu,
Bedda di facci, e bedda di tunnu....
Io mi nni 'nnamurai....
E a Corna d'oru cci ammazzai....

212

Fiabe novelle e racconti popolari siciliani – Vol. II

Giuseppe Pitrè

Ah, chista è la viritati! Comu arrinesci si cunta. Si lu Re 
mi voli fari jiri a la morti, patruni; ma io cci haju dittu la 
viritati.»

Arriva a lu palazzu tuttu cugghiutu cugghiutu, e chi 
trimava comu un merru. — «A pedi di sò Maistà!» — 
«Chi  cc'è, Zu Viritati?  Chi  aviti? Ch'appi  cosa Corna 
d'oru?» — «Maistà....

Vinni 'na donna d'àutu munnu,
Bedda di facci, e bedda di tunnu...
Io mi nni 'nnamurai....
E a Corna d'oru cci ammazzai!»

Lu Re pi 'na manu avía la pena di lu sò amatu vitid­
duzzu, pi 'n'àutra manu era cuntenti ch'avía vinciutu la 
scummissa a li dui Ministri. Si li chiamau, e cci dissi: — 
«Aviti vistu si lu Zu Viritati è vera vucca di virità? La 
scummissa è vinta.» Li du' Ministri cunfissaru ca lu Re 
avia ragiuni, e lu Zu Viritati fu cchiù di prima stimatu di 
lu Re, e di tutti li Cavaleri di la Curti.

E cu' l'ha dittu, e cu' l'ha fattu diri
Di mala morti nun pozza muriri.

Palermo451.

VARIANTI E RISCONTRI.

Confrontano con questa novella  Bauer Wahrschaft, (Massaio 
Verità) n. 8 della  GONZENBACH; la favola 5. della notte III, dello 
STRAPAROLA: «Isotta moglie di Lucaferro degli Albani da Bergamo 
credendo con astutia gabbare Travaglino vaccaro d'Emiliano suo 

451 Raccolta dal prof. Carmelo Pardi.

213

Fiabe novelle e racconti popolari siciliani – Vol. II

Giuseppe Pitrè

fratello, per farlo parer bugiardo, perdè il poter del marito e torna 
a casa con la testa di un toro dalle corna dorate tutta vergognata.» 
Travaglino vi è lo stesso specchio di verità che il nostro Zu Viri­
tati, e vi comparisce in tutta la sua innocenza e integrità.

Nell'Utile col dolce del P. CASALICCHIO, cent. I, dec. II, arg. 3, 
un furbo di frate fingesi malato e desidera un piede di porco. Fra 
Genipero, uomo  molto  semplice e sciocco, va a dimandarlo  al 
guardiano d'una mandra di porci, e lo taglia egli stesso lasciando 
per morto il porco, e facendo bestemmiare il porcaio.

Per altri riscontri inglesi, francesi, tedeschi, e orientali vedi la 
8. delle Vergleichende Anmerkungen di R. KÖHLER nelle Sic. Mär­
chen.

214

Fiabe novelle e racconti popolari siciliani – Vol. II

Giuseppe Pitrè

LXXIX. 

Lu Re di Napuli.

S'arriccunta e s'arriccunta stu billissimu cuntu davanti 

a lor Signuri.

'Na vota cc'era un Re uorvu di tutti du' uocchi; iju un 
Dutturi pi dàricci ajutu e cci dissi: — «Vui aviti dui fi­
gli; quannu vi vonnu beni sti du' figli, v'hannu a pricura­
ri 'na pinna di hu452.» Lu patri chiamò a sti figli: — «Fi­
gli mei, mi vuliti beni vuàtri?» — «'Nca papà, nuàtri lu 
vulemu   beni   quantu   l'uocchi   nostri.»   —   «'Nca   vuàtri 
m'âti a pricurari pi la mà saluti 'na pinna di hu. Cu' di 
vuàtri mi la pricura, cci dugnu lu regnu.» — «Patruni, 
papà: nuàtri pi la sò saluti nni jamu a sdirrubbari.»

Si partieru sti figli: dui eranu cchiù ranni, e unu era 
cchiù nicu. Lu nicu nun lu vulievanu fari vèniri; ma poi 
furzati fuôru, e si lu purtaru. Comu si lu purtaru, cci scu­
rau 'nta un vuoscu. La sira si curcaru 'n capu un arvulu, 
unu a 'na punta, e unu a 'n'àutra, e lu picciriddu 'nsemi 
cu lu minzanu. Dui s' addrummiscèru; ma lu picciriddu 
'un   s'addrummiscì'.   Circa   a   menzannotti,   'ntisi   cantari 
stu hu; cci sparà' e lu pigliau; e cci trâu li pinni e si li 
sarvau. La matina comu agghiurnau, li frati 'ntisiru ca lu 
fratuzzu avía pigliatu la pinna di lu gu; e nn'àppiru 'na 
forza di mmìdia, ca iddu s'avía a pigliari lu premiu di lu 

452 Hu. Nella pronunzia della narratrice s'avvertì bene che l'h era aspirata. 

Una sola volta la narratrice disse gu, forse volendo significare gru.

215

Fiabe novelle e racconti popolari siciliani – Vol. II

Giuseppe Pitrè

patri. Hannu pigliatu, e hannu ammazzatu lu picciriddu 
e si pigliaru li pinni.

Arrivaru nni sò patri e cci dettiru la pinna di hu; lu Re 
si passà' dda pinna di hu 'nta l'uocchi, e cci vinni la vi­
sta. Comu cci vinni la vista dici: — «E lu picciriddu?» 
— «Ah! papà, chi voli? Nn'addrummiscemu 'nta lu vuo­
scu, passà' n'àrmali, e criju ca si lu pigliau, pirchì nun lu 
vìttimu cchiui.»

Lassamu a iddi, ca lu patri l'aggraziau, e pigliamu ca 
cc'era un picurarieddu453. Stu picurarieddu truvau un us­
siceddu di gammuzza di picciriddu, e si nni fici un fri­
scaliettu454; e si misi a sunari; e comu sunava parrava e 
dicieva:

«O picuraru chi 'mmanu mi teni
E m'ammazzaru all'acqua sirena,
E m'ammazzaru pi 'na pinna di hu:
Tradituri mà frati fu...»

Lu picuraru, 'n sintiennu diri sti paroli, dissi: — «E io 
chi nn'hê fari di sti pecuri! Quantu abbuscu cu stu fri­
scaliettu, cci  nni  vuonnu pecuri!!..»  'Nca  s'ha pigliatu 
stu friscaliettu, ha lassatu sti piecuri, e si nn'ha jutu a 
Napuli. Si misi a sunari stu friscaliettu; cc'era lu Re af­
facciatu a la finestra, e sintía sunari stu friscaliettu. Dici: 
— «Ah! chi bellu tuonu chi fa stu friscaliettu! Facìtilu 
acchianari a stu picurarieddu.» 'Ntrau lu picurarieddu, e 

453 Picurarieddu, dim. di picuraru, pecoraio.
454 Questo piccolo pecoraio trovò un ossicino d'una gambetta di fanciullo, e 

se ne fece un zufolo.

216

Fiabe novelle e racconti popolari siciliani – Vol. II

Giuseppe Pitrè

si misi a sunari davanti di Riali Maistà. — «Chi dici stu 
friscaliettu, picurarieddu?» cci dissi lu Re. — «Maistà, 
io hê truvatu un ussicieddu, e m'haju fattu stu friscaliet­
tu pi dàrimi pani; e lu friscaliettu parra.» Ha pigliatu Sò 
Maistà,   e   cci   ha   dittu:   —   «Dunami   stu   friscaliettu   a 
mia.» Comu sò Maistà si piglià' lu friscaliettu e si misi a 
sunari, lu friscaliettu dicía:

«Patruzzu mio chi 'mmanu mi teni
E m'ammazzaru a l'acqua sirena;
E m'ammazzaru pi 'na pinna di hu:
Tradituri mà frati fu.»

— «Ah! dici lu Re a lu figliu ranni, chi dici stu frisca­
liettu? Te' ccà, sonalu tu.» 'Bbudienti lu figliu, si piglia 
ddu friscaliettu e si misi a sunari; sunannu sunannu lu 
friscaliettu dici:

«Fratuzzu mio, chi 'mmanu mi teni
E m'ammazzasti all'acqua sirena,
E m'ammazzasti pi 'na pinna di hu:
Tradituri fusti tu!...»

Lu patri, 'n sintennu sti paroli, casca 'n terra di la pena 
chi cci nni vinni: — «Ah! figliu birbanti, dici ca pi pur­
tarimi la pinna di hu m'ammazzasti a lu figliu!» Lu fi­
gliu si cci jetta a li pedi, e cci addimannà' pirdunu. Lu 
patri   chiancennu   dissi:   —   «Chi   fazzu?...   unu   e   unu 
du'?... Tutti boni e biniditti;» e l'aggraziau.

Pigliamu a lu picurarieddu. Lu picurarieddu cci dissi: 
— «'Nca Riali Maistà, ora io com'hê fari? Io mi vuscu 
lu pani cu stu friscaliettu.» — «Sì, picurarieddu, — cci 

217

Fiabe novelle e racconti popolari siciliani – Vol. II

Giuseppe Pitrè

dici lu Re; — ora lu friscaliettu resta 'n casa mia; e pi tia 
cc'è lu premiu. Tu sai leggiri e scriviri?» — «Maistà, 
sì.» — «'Nca allura — cci dici lu Reni — tu si' lu capi­
tanu di  tutti li truppi  di  li surdati, e pô' fari  e sfari.» 
Chiddu arristà' filici e cuntenti, e nuàtri semu ccà.
Vallelunga455.

VARIANTI E RISCONTRI

In una versione di Villabate si dice:

«Viddaneddu chi 'n vrazza mi teni,
Io fu' ammazzatu 'ntra l'acqui sireni,
Pi pigghiari tri pinni di cù
Tradituri mè frati fù.»

E si canta ancora in Palermo dai fanciulli:
«Viddaneddu chi 'n vrazza mi teni,
Tenimi forti, 'un mi fari cadìri;
Ca pi 'na pinna d'aceddu farcù
Lu tradituri mè frati fù.»

Una variante di questa novella e in  GONZENBACH, n. 51:  Vom 
singenden Dudelsack. I ciechi son due, re e regina. Il minore de' 
tre fratelli, come il più coraggioso, scende in una voragine, e staà 
un anno un mese e un giorno prima di riuscire ad avere tre penne 
del pavone. Risalito, e datone una a ciascuno dei fratelli, essi lo 
uccidono ecc.

In DE GUBERNATIS, Nov. di S. Stefano, XX: La penna del pavo­
ne. Tre figliuoli vanno a cercar pel padre la penna del pavone; 
due uccidono il minore; «dov'egli fu sepolto, nacque un fusto di 
sanguine. Arriva a passare di là un mugnaio; vede il sanguine ve­

455 Raccontato da Elisabetta Sanfratello.

218

Fiabe novelle e racconti popolari siciliani – Vol. II

Giuseppe Pitrè

geto e rigoglioso, e lo stronca per farsene una zampogna. Ma la 
zampogna canta così:

Mugnaio mio tenetemi forte,
Sonatemi ben,
M'hanno morto nel bosco del M,
Senza un peccato e senza un dolor,
Per una penna d'uccello pavon.

Suona il signore del luogo; suona la consorte; suonano i figli; e 

in mano a loro la zampogna canta:

Fratello mio, tenetemi forte,
Sonatemi ben,
Tu m'hai morto nel bosco del M.

«L'erba ov'era il sangue rimase sempre fresca, poichè il fratel­

lo morto vi era sepellito.»

Ritrae   della  nostra la  novella  piemontese   dell'ARIETTI:  Storia 

dël merlo bianc, dla bëla sunant e dël cavai d' sett mija l'oura.

Nella nov. del DE GUBERNATIS, IV: Le tre mele, usa Bella, but­
tata nella fonte per essere uccisa per invidia, è presa da un'anguil­
la, la quale poi si muta in canna, e da quella canna esce una voce 
che dice: Adagio non mi far male.

SCHNELLER, n. 51, ne ha una versione del Tirolo italiano:  Die 
Greifenfeder  (La  penna  dell'uccello   Sgriffone).  Il  re perdette  a 
caccia il grifone, e mandò i figli a prenderlo; il piccolo Giacomo 
vi riuscì. Il suono è questo:

Pastorello mio, che in mano mi tieni
Sono stato ammazzato nella verde campagna;
Oh che ho incontrato questa morte
Solo per la penna dell'uccello Sgriffone.

Una variante di queste parole è alla 51 delle Anmerkungen und 

Zusätze.

219

Fiabe novelle e racconti popolari siciliani – Vol. II

Giuseppe Pitrè

LXXX. 

La Jisterna456.

Si cunta e s'arricunta stu billissimu cuntu a lor Signu­

ri.

'Na vota cc'eranu tri figli di Re. Dui di sti figli di Re 
si nni javanu pi cacciari, e a lu frati nicu nun si lu vulia­
nu purtari. La mamma 'na vota cci dici: — «Ora purtati­
villu, a lu picciriddu.» Li figli nun si lu vosiru purtari, e 
lu picciriddu cci  iju d'appressu  e si  l'appiru a purtari. 
Agghicatu 'nt'ôn bellu chianu, truvaru 'na bella jisterna; 
hannu pigliatu e s'hannu misu a manciari pi fari culazio­
ni; e lu nicu cu iddi. Arrivannu ca finieru, dissi lu gran­
ni: — «Ora jittamulu ccà intra sta jisterna a stu piccirid­
du ca nu' 'un nni lu putiemu purtari. Poi si vôta cu lu fra­
tuzzu: — «Salvaturi, cci vô' scinniri 'nta sta jisterna ca 
cc'è la truvatura?» Lu picciriddu dici sì, e lu calàru. Ar­
rivannu ca stu picciriddu scinníu 'nta dda jisterna, truvau 
tri belli càmmari, e cc'era 'na vecchia: — «Chi vai fur­
riannu a sti parti?» Arrispunni lu picciriddu: — «Vaju 
furriannu pi nèsciri a vui di ccà intra; datimi lu latinu457 
com'haju a fari.» Arrispunni la vecchia: — «Vidi ca ccà 
cci sunnu tri figli di Re; ca l'havi 'n putiri lu magu, grapi 
l'uocchi.»   —   «Vui   nun   vi   curati:   datimi   lu   latinu 
com'haju a fari; ca io nu mi scantu..» — «Tuppiàti dar­

456 Jisterna, gisterna, cisterna, cisterna.
457 Latinu, qui norma, bandolo, indirizzo sul da fare, latino.

220

Fiabe novelle e racconti popolari siciliani – Vol. II

Giuseppe Pitrè

reri ssa porta.» Iddu tuppiau, e affacciau la figlia d'un 
Re. — «E cui ti cci ha purtatu ccà?» — «Io haju vinutu 
a libirari a vuàtri; dammi lu latinu com'haju a fari.» — 
«Te' ccà stu pumu; passa nni sta porta ca cc'è mè soru ca 
ti pò dari cchiù latinu di mia.» (La pumu cci lu dava pi 
rigòrditu458). Agghicau a chidda porta, tuppiau e affac­
ciau 'n'âtra giuvina. E sta giuvina ha pigliatu un granatu: 
— «Te' stu rigòrditu; passa appressu sta càmmara e tup­
pía, ca cc'è mè soru ca ti duna cchiù latinu di mia.» Iddu 
si pigliau lu granatu e iju a tuppiari a l'âtra porta; affac­
ciau l'urtima soru.... — «Ah! Salvaturi (ca idda lu canu­
scíu cu' era) e chi vinisti a fari?» — «Io haju vinutu pi 
libirari a vuàtri; dammi lu latinu comu haju a fari.» Ha 
pigliatu la picciotta e cci ha datu 'na crûna; dici: — «Te' 
ccà; cu' sa si tu ha' bisognu» dici: cumannu! cumannu! e 
la crûna ti siervi. Trasi, e mància; te' ccà sta buttiglied­
da; vidi ca lu magu è 'ntra l'alzàrisi; t'ha' a jiri a mettiri 
arreri 'na porta459; vidi ca iddu comu si sdruviglia, ti dici: 
— «Chi vinisti a fari?» Tu cci rispunni: Haju vinutu pi 
guerreggiari cu vassía, ma 'na cosa cc'è di pattu, ca si 
aviemu a guerreggiari, vassía s'havi a pigliari un cavad­
du cchiù picciriddu, e la spata cchiù picciula, e a mia 
m'havi a dari un cavaddu cchiù àutu e 'na spata cchiù 
longa, pirchì   io  sugnu  cchiù  picciriddu.»  Vidi  ca ddà 
cc'è un cannòlu, chi dici: vivi vivi460! nun t'arrisicari a vi­

458 La mela gliela dava per ricordo.
459 Ti dèi andare a nascondere dietro una parta.

221

Fiabe novelle e racconti popolari siciliani – Vol. II

Giuseppe Pitrè

viri, ca ddà tutti li statui chi vidi sunnu cristiani461, e han­
nu addivintatu statui viviennu di dd'acqua; quannu ha' 
siti, pigli la buttigliedda, e di latu di latu vivi462.»

Cu stu latinu stu picciottu ha jutu a tuppiari. 'Nta stu 
mentri s'alzau lu magu, e cci dici: — «E chi vinisti a fari 
ccà?» — «Io haju vinutu pi guerreggiari cu vassía;» e 
cci fa tuttu lu discursu chi cci avía fattu la giuvina. Lu 
cannòlu chi dicía: vivi vivi! ma iddu nun vosi viviri. Si 
misinu a guerreggiari, e 'n' primu cuorpu cci fici satari la 
testa a lu magu. Ha pigliatu la testa e la spata e ha jutu 
nni li giuvini: — «Ddha', jamuninni; facèmunni la tru­
scitedda  e  jamuninni,   ca  com'ora   li   me'   frati   sunnu  a 
vucca di jisterna.»

Lassamu stari ad iddi; pigliamu a li so' frati.
Li frati comu lu calàru ddà intra, nni la jisterna, vuta­
ru tunnu, e si nni jeru a Palazzu riali. Dici lu Re: — «E 
tò frati?» — «Lu pièrsimu 'nti un vuoscu, e nun l'âmu 
pututu asciari463.» — «Prestu! o mi jiti a pigliari a mè fi­
gliu, o siti tuttidui dicapitati di la vita.» Hannu partutu li 
picciotti. Pi strata truvaru ad unu chi avia cordi e 'na 
campana; e cci l'hanno livatu. Comu hannu agghicatu a 
la   jisterna   hannu   calatu   la   corda   cu   la   campana;   — 
«S'iddu è vivu, dicievanu tra d'iddi, sintennu la campa­

460 Bada, che là è una cannella (di fontana) che ti dice: bevi, bevi (ti invita a 

bere).

461 Cristianu, qui come nel vol. I, pag. 152, nota 2, e pag. 365, nota 2  [note 

859 e 1338 nell’edizione elettronica Manuzio], vale uomo e donna.

462 E bevi nascostamente, piegandoti da un lato.
463 L'abbiamo smarrito in un bosco, e non l'abbiamo più potuto trovare.
222

Fiabe novelle e racconti popolari siciliani – Vol. II

Giuseppe Pitrè

na, acchiana; s'iddu è muortu, chi cci putiemu fari a lu 
papà?!» Comu càlanu la corda, Salvaturi fici acchianari 
a una a una tutti tri li Rigginotti. Comu assummau la 
prima, ch'era la granni, dici lu frati granni: — «Oh chi 
bedda picciotta! Chista è muglieri mia.» Comu assum­
ma la secunna, dici l'àutru frati: — «E chista è mia!» La 
picciridda 'un vulia acchianari, e cci dicía a Salvaturi: 
— «Acchiana tu, Salvaturi, prima; ca li to' frati ccà ti 
lassanu, masinnò.» Iddu a diri no, idda a diri sì, appi a 
vinciri iddu, e acchianau la picciotta. Comu assummau, 
li frati si la piglianu, e lassanu a Salvaturi nni la jisterna; 
e si nni jeru a Palazzu. Lu Salvaturi ristau sulu ddà sut­
ta, e 'un si nni discurríu cchiù. Agghicannu a Palazzu, li 
figli cci dicinu a lu patri: — «Patri, avemu jutu a circari 
a Salvaturi, ma nu lu pòttimu truvari; e aviemu truvatu a 
sti tri picciuotti, e ora nni vuliemu maritari cu iddi.» — 
«Io, dici lu granni, mi pigliu a chista;» — «E io, dici lu 
minzanu, mi pigliu a chista. E la nica la dati a quarchi 
àutru giuvini.» Lassamu a iddi e pigliamu a Salvaturi.

Comu Salvaturi si vitti sulu e scunsulatu si circò li 
sacchetti, e si tocca la pumu: — «Oh! pumiddu mio, e 
fammi nèsciri di ccà!» E di chi era ddà intra, s'attrova 
fora. S'ha partutu, e ha jutu a la sò cità. Lu scuntrà' n'ar­
gintieri; e st'argintieri si lu pigliau pi giuvini, dànnucci a 
manciari e a vèstiri. Stannu nni l'argintieri464, mannau lu 
Re nni' st'argintieri pi fari 'na crûna pi lu figliu granni 
chi s'avia a maritari. — «Viditi ch'aviti a fari 'na crûna 

464 Stando egli presso l'argentiere.

223

Fiabe novelle e racconti popolari siciliani – Vol. II

Giuseppe Pitrè

riali pi mè figliu! e dumani a sira mi l'âti a purtari.» Cci 
ha datu deci unzi e nni l'ha mannatu. Com'ha arrivatu a 
la casa, l'argintieri era tuttu cunturbatu, ca avía a fari la 
crûna 'nta pocu uri. Dici lu Salvaturi: — «Chi havi, nun­
nu465, ca èni accussì cunturbatu?» Arrispunni lu patruni: 
— «Te' ccà sti deci unzi, ca ora io mi nni vaju 'n capu 
Chiesa, ca nun hannu chi mi fari.» (Ca a tiempi antichi, 
la chiesa guadía; ca cu' arrubbava, cu' ammazzava si nni 
java 'n capu Chiesa e nun avevanu chi cci fari)466 Arri­
spunni lu picciriddu: — «Ora quantu viju si la pozzu 
studiari io sta crûna. Apposta, pi nenti havi a stari mè 
nunnu 'n capu Chiesa467?» Ha pigliatu e s'ha misu a fari 
sta crûna. E chi fici? niscíu lu pumu, e cci urdinau di 
fari 'na billissima crûna. Iddu martiddava, ma la crûna la 
feci lu pumu. Finuta, la prisintau a la nunna468; la nunna, 
alluccuta cci l'ha purtatu a lu maritu. Comu l'arginteri si 
vitti libiratu di stari 'n capu Chiesa, iju nni lu Re. Lu Re, 
cuntenti, lu 'mmitau a la festa pi la sira. L'arginteri lu iju 
a cuntari a la casa; lu picciottu cci dissi: — «Nunnu, mi 
cci porta a la festa?» — «E comu ti cci portu ca si' nu­
duliddu? Appressu t'accattu li 'mmrogli, e quannu cc'è 

465 Spesso si dà del nonno o della nonna a' vecchi per rispetto, e quasi per 

affezione.

466  Parla della immunità ecclesiastica, per la quale rimane ancora la frase 
Pigghiari la Chiesa di pettu (Rifugiarsi in chiesa). Veggasi intanto che concet­
to ha il popolo di questo antico privilegio!

467 Giusto per un nonnulla dee stare sulla chiesa il mio nonno (il mio padro­

ne, il mio maestro; dice il giovane figlio del re.)
468 Nunna, nonna, la moglie dell'argentiere.

224

Fiabe novelle e racconti popolari siciliani – Vol. II

Giuseppe Pitrè

'n'âtra festa, ti cci puortu469.» Comu scattiàru li dui uri, 
lu arginteri si nni iju; lu Salvaturi piglia lu pumu: — 
«Oh, pumiddu miu, dunami 'mmrogli, e carrozzi e staf­
feri quantu vaju a viju spusari a' mè frati ed a mè cugna­
ta.» Subitu fu vistutu di principi; acchiana a palazzu ria­
li, e si va a 'nfila 'nti la cucina; piglia un billissimu va­
stuni470, vitti spusari a sò frati ed a sò cugnata; e po' pi­
glia a lignati a lu poviru argentieri e si nni iju.

Comu arrivà' intra, 'un si fici vidiri di sò nunna vistu­
tu. Poi quannu era vistutu di casa si misi a 'spittari a lu 
nunnu. Comu junci l'argintieri: — «Muoru! muoru!» — 
«Chi havi, nunnu?» cci spija lu picciottu. — «E chi vo­
gliu aviri! ca mentri era a la festa vinni un Principi cu 
tantu di lignu, e mi fici stari nìuru comu la pici.» — «Lu 
vidi nunnu! cci dici lu picciottu. Si vassía mi cci purtava 
a la festa, sta cosa nun cci succidía.»

Ddoppu jorna lu Re fici chiamari arreri a l'argintieri 
pi fàricci 'n'âtra crûna, cà s'avia a maritari l'àutru figliu: 
ma 'n tempu vintiquattr'uri, comu la prima. Lu stissu fat­
tu chi fici cu la prima, fici cu la secunna l'argintieri e si 
nni iju 'n capu chiesa. Lu carusu471 cci fici la crûna; me­
gliu e maggiuri di la prima; ma cu l'ajutu di lu granatu. 
L'argintieri lu purtà' a Palazzu, ma ddoppu la festa tur­
nau a la casa cu li spaddi tutti nìuri, di li nirvati chi appi.

469 E comu ti cci puortu ecc. E come vi ti conduco io (alla festa di palazzo), 
se tu sei nudo (non hai roba da coprirti). Quanto prima ti comprerò gli abiti e 
quando vi sarà un'altra festa, vi ti condurrò.

470 Prende un grosso bastone. Billissimu qui detto della grossezza.
471 Carusu, s. m. voce non palermitana, fanciullo.

225

Fiabe novelle e racconti popolari siciliani – Vol. II

Giuseppe Pitrè

Appressu mannàru pi missaggiu pi la terza soru, la 
picciula. Idda pi risposta cci dissi: — «Cu' voli a mia, 
m'havi a 'spittari un annu, un misi e un jornu.» E la pic­
ciotta 'un si dava paci pinsannu ca lu Salvaturi 'un cum­
paría, cu tuttu ch'avía lu pumu, lu granatu e la crûna. 
Fici l'annu, lu misi e lu jornu, e si cunchièru sti ziti; e 
l'argintieri appi ordini di fari 'n'âtra bella crûna, cchiù 
bella di l'àutri, (mancu cosa ca la picciotta era strània, e 
la trattavanu peju di l'àutri). Lu argintieri jittà' li dinari 
chi cci detti lu Re, e pigliau la chiesa di pettu472. Ha ri­
spunnutu lu picciuttieddu: — «Nunna, vassía mi duna lu 
martieddu e lu cravuni, ca vaju a timpestu io si cci la 
pozzu fari sta crûna.» Comu si 'nchiuiju sulu, urdinau a 
la crûna 'nfatata ch'avia a fari 'na crûna megliu e mag­
giuri di l'àutri dui, ca avia a sèrviri pi iddu. Comu la crû­
na fu lesta, lu argintieri cci la purtau a lu Re, e lu Re ar­
ristau cu la vucca aperta a vìdiri sta bellissima crûna; e 
ammitau 'n'âtra vota a l'argintieri. L'argintieri si nni iju 
afflittu a la casa, pi lu scuantu ca cci assurbignàssiru ar­
rieri li spaddi473. Ma lu picciriddu nun si lu vosi purtari 
cu iddu. Lu Salvaturi comu lu vitti nèsciri, pigliò la crû­

472 E si compierono questi promessi; (cioè furono stabilite le nozze); e l'ar­
gentiere ebbe ordine (dal re) di preparare altra bella corona, più bella delle al­
tre (acciò non si dicesse, mancu cosa) che per essere la ragazza estranea (per 
non far parte della famiglia della Corte) la si trattasse peggio che l'altre. L'ar­
gentiere sciupò subito (jittà', gettò via) il denaro datogli (come caparra) dal re 
e andò a rifugiarsi in chiesa.

473  Pi tu scuantu  ecc. nel timore che un'altra volta gli affibiasse in sulle 
spalle qualche fioccata di legnate.  Assurbignari, dar legnate; preso da  sorbu 
sorbo, il cui legno perchè elastico è buono a bastonare.

226

Fiabe novelle e racconti popolari siciliani – Vol. II

Giuseppe Pitrè

na, e ordina carrozzi e àbiti di gran valuri. Comu agghi­
cau a Palazzu 'nta la cucina nun cci trasíu. Avanti chi li 
ziti   stavanu   dicennu  sissignura.   —   «Tinemu   manu!» 
dici Salvaturi474. Piglia lu pumu e dici: — «Chistu cu' mi 
l'ha datu?» — «Io», rispunni la mogli di lu primu figliu. 
— «E chistu?» dici mustrannu lu granatu. — «Io! cu­
gnatu mio,» dici la muglieri di lu secunnu figliu. Poi ne­
sci la crûna: — «E chista cu' mi l'ha datu?» — «Io, ma­
ritu miu» dici la nica ca si stava maritannu. E subbitu si 
spusau cu Salvaturi, «ca iddu, dici, m'ha libiratu di lu 
magu.» Lu zitu arristà' cu tantu di nasu; e si nn'appi a 
jiri; lu arginteri alluccutu, si cci jittà' a li pedi adduman­
nannu pietà e misiricordia. Basta:

Iddi arristaru filici e cuntenti
E nuàtri ccà senza nenti.

Vallelunga475.

VARIANTI E RISCONTRI

Ecco altre versioni con varianti, che legano benissimo la pre­

sente novella con le seguenti.

Lu munnu suttanu (Salaparuta).

Un cavaliere ha perduti gli occhi, e glieli rubò un mago. Man­
da i suoi tre figli a prenderli: il minore di essi scende nel mondo 
sotterra, trova il mago, lo combatte e lo vince. Ottenuti gli occhi 

474 Prima che gli sposi dicessero Sì, cioè che si sposassero: - «Fermatevi!» 

dice Salvatore.

475 Raccontata da Elisabetta Sanfratello.

227

Fiabe novelle e racconti popolari siciliani – Vol. II

Giuseppe Pitrè

del padre, lo uccide. Per via s'imbatte in una ragazza; seco lei 
s'accompagna, e torna al padre, il quale è lieto di vedergliela spo­
sare.

Lu cuntu di lu magu e di li tri frati (Salaparuta).

Il minore di tre figli d'un re, custodendo di notte il giardino del 
padre, troncò d'un colpo di spada una gamba a un mago che veni­
va sempre a sfrondar gli alberi. La gamba rotolando si trattenne e 
sprofondò in un buco a due miglia dal giardino. (Vedi Lu re di li  
Pira d'oru; PITRÈ, Otto Fiabe). Il giovane entrò pel buco e si trovò 
in un sotterraneo con tre principessine incantate dal mago, ciascu­
na in una stanza. Le fè risalire nel mondo di sopra, ricevendo, pe­
gno d'amore e di fede, una pezzuola e una mela d'oro, dalla minor 
sorella. Sposate le prime due principesse dai due fratelli maggiori 
del giovane, la terza volle attendere l'amante rimasto sottoterra. 
Costui aiutato da un'aquila (vedi Li tri muntagni crunanti di l'o­
ru), venne nel mondo di sopra, ove l'aquila gli vomitò la gamba 
che egli pel viaggio le diè a mangiare quand'ella dimandava im­
periosamente carne. Egli s'attaccò la gamba; andò a trovar la sua 
bella, le porse la pezzuola ec.

Una versione palermitana è in PITRÈ, Otto fiabe e novelle sici­
liane, n. I:  Lu cuntu di li pira d'oru; altre in  GONZENBACH,  Sicil.  
Märchen, n. 58:  Von den vier Königstochtern  (Le quattro figlie 
del re), 59:  Von Armaiinu  (Armaino); 61:  Von einem muthigen 
Königssohne, der viele Abenteuer erlebte (il principe coraggioso 
che fece tante valentie); 62: Die Geschichte von Bensardatu (La 
novella di Bensardato); 64: Die Geschichte von der Fata Morga­
na (La novella della fata Morgana); ed in parte 65: Die Geschich­
te von den Seminaristen, der die Königstochter erlöste (La novel­
la del seminarista che liberò la figlia del re); una di Sora nel Na­
poletano   in  KÖHLER,  Italienische   Volksmärchen  n.   1:  Die   drei 

228

Fiabe novelle e racconti popolari siciliani – Vol. II

Giuseppe Pitrè

Brüder und die drei befreiten Königstochter (I tre fratelli e le tre 
figlie del re liberate) nel Jahrb. f. rom. u. engl. Lit. VIII, 3; una 
veneziana in WIDTER e WOLF, Volksmärchen aus Venetien, 4: Die 
drei Bäumchen oder die drei befreiten Jungfrauen (I tre alberetti 
o le tre ragazze liberate); una tirolese in SCHNELLER, Märchen und 
Sagen n. 39: Der Sohn der Eselin (Al fillomusso Fassa); una fio­
rentina in IMBRIANI, Nov. fior., n. V; Il mondo sottoterra. Riscontri 
e ravvicinamenti offre KÖHLER alle suddette novelle della Gonzen­
bach, e di Widter e Wolf ecc. nel  Jahrbuch f. rom. u. engl. Lit. 
VII, 1 24-25 e VIII, 3 246. Vedi pure SCHNELLER, pag. 188-192, e 
Lu Malacunnutta  di Borgetto, ov'è la discesa nella cisterna e il 
tradimento.

229

Fiabe novelle e racconti popolari siciliani – Vol. II

Giuseppe Pitrè

LXXXI. 

La Lanterna magica476.

'Na vota c'era un patri e 'na matri; avia un picciriddu, 
e lu mannava a la scola. Era disurvienti; ci aurtò un bel­

476  V'hanno in questa parlata molte parole che si discostano siffattamente 
dalle parlate più comuni di Sicilia, che io preferisco una letterale ed inelegante 
versione italiana alle molte note che vi sarebbero bisogno.

La Lanterna magica

Una volta c'era un padre e una madre. (Costei) avea un figliolino e lo man­
dava a scuola. (Egli) era disubbidiente; lo incontrò un bel giovane, (il quale) 
gli disse: - «Vieni con me! quel che ti dico io, m'hai a fare»; e lo tolse seco in 
campagna.Vide un albero; e disse (al ragazzino): «Spiccami qualche ramo.» 
Va quel ragazzino e gli portò i rami. Dopo annottò loro in un bosco, e la matti­
na appresso partirono. Videro un'alta siepe; si misero (diedero mano alle) colle 
scuri, e troncarono tutte quelle spine ecc; videro un bel marmo grande; alzano 
(isunu) quel marmo, e vedono una porta. Disse (il giovane) al ragazzo: - «Tu 
(tuni, paragoge, per tu), hai a scendere qui sotto.» - «Io non ci scendo, che ho 
paura.» (Il giovane) avea un anello al dito, se lo trasse e lo diede a lui; diede un 
calcio alla porta ed entrò. (Il giovane nel farlo scender) gli disse che v'erano 
danari, e non dovea prenderne; poi v'era un'altra porta; v'erano doppie (d'oro) e 
non ne avea a toccare: poi un'altra e v'era una chioccia (sciocca per  ciocca1) 
coi pulcini d'oro, e «non l'hai a toccare, gli disse il padrone. Dentro v'è un'altra 
porta; le dài un calcio e la butti per terra; v'è un bel giardino carico di frutti, ma 
non ne cogliere (scippari); dentro dentro c'è una lanterna, l'afferri, e te la metti 
a' fianchi (scianchi per cianchi).» Appena (il ragazzo) passò, colse molte frut­
ta, e se le mise in sacca. Se ne uscì colla lanterna, arrivò colà; quegli (il giova­
ne) volea la lanterna; risponde (il ragazzo): - «Non ve la do, (perchè temo che 
datavela) voi mi lascerete qui.» Vide così (visto il giovane questo), pose la la­
pide (sulla bocca del sotterraneo), e lo lasciò lì sotto. (Egli, il ragazzo) torna di 
nuovo, e si siede in quella camera della chioccia coi pulcini d'oro: là mise a 
piangere, vide un libro e se lo prese in mano. Il libro gli disse: Che comandi? 
Gli rispose che lo traesse (mi lu nesci2) al piano. Si vide nel piano, se ne andò 
230

Fiabe novelle e racconti popolari siciliani – Vol. II

Giuseppe Pitrè

lu giuvini; ci dissi chiddu: — «Veni cu mia! chiddu chi 
ti dicu iò m'ha' a fari»; e si lu luvò cud' iddu 'n campa­
gna. Vitti un àrbiru; cci dissi: — «Scippami 'na picca di 
rami.» Pigghiau ddu picciriddu e ci purtò i rami. A po' 
ci scurò 'nta ddu boscu; appressu matina partìru. Vìttunu 
'na sipàla àuta: si mintèru cu li 'ccetti e li runcàru tutti 

un'altra volta in casa di sua madre. Essi morivano di fame; disse la madre al fi­
glio: - «Figlio, pulisci la lanterna; la vendiamo.» La lanterna (appena toccata) 
gli disse: Che comandi? Risponde il ragazzo: - «Da mangiare (spisa, nel signif. 
ted. di Speise) per me e per mia madre.» Vennero fuori sei piatti d'argento; essi 
tornarono a metter da parte la lanterna. Quando fu finito (ebber finito) da man­
giare, venderono uno per volta i piatti. Torna a comandare alla lanterna, e que­
sta tornò a dar fuori il solito mangiare. Quei frutti che egli avea spiccati là en­
tro, aveali tuttora sopra la banchina.

V'era un re che ava due figlie e le maritò tutte e due. Dipoi n'ebbe un'altra; 
il ragazzo prende quel piatto di frutta, e lo dà alla madre (facendoglielo na­
scondere) sotto la gonnella, (e dicendole): «Portatele al Re.» Ella giunge dalla 
prima sentinella: - «Dove vai, buona vecchia?» - «Ho a parlare col Re.» La 
sentinella appresso: - «Ove vai, buona vecchia?» - «Ho a parlare col Re.» La­
sciarono passare la buona vecchia; salirono sopra, e dissero: - «Real Maestà; 
c'è una vecchia che vuol (parlare con) Lei.» (La vecchia) entrò, (e il Re) la 
chiamò in una camera a solo. La vecchia gli mette fuori quel piatto di frutta; 
dice (il Re): - «Chi me le manda?» - «Mio figlio» gli rispose la buona vecchia. 
Dice il Re: - «Che vuole egli tuo figlio?» - «La figlia di Lei.» Dissegli il Re: - 
«Vieni ad altri otto giorni, che ti renderò risposta; (dice) m'hai a portare un al­
tro piatto di queste frutta» La vecchia va via. Dissegli il figlio: - «Che avete 
fatto?» - «Altri otto giorni (risponde la madre) e ti renderò risposta.» - Una se­
conda volta il figlio torna a mandare le frutta dicendo: - «Vedete se il re è com­
modo adesso.» Salì la vecchia e disse al Re: - «Real Maestà, che cosa risolve­
te?» - «Che venga qua tuo figlio e parli con me.» Venuto il figlio (innanzi al 
re) gli dice: E così: quando mi sposerò con la figlia di Lei?» - «E il palazzo 
non te l'hai tu a fabbricare?» Prese due giorni di tempo; a' due giorni comandò 
alla lanterna, (e la lanterna) gli fabbricò il palazzo. Se ne andò, e sposò la figlia 
del Re. Se ne andarono in carrozza tutta la sua famiglia. La madre si ritirò col 
figlio. Essi restarono comodi e consolati, e noi restiamo colla novella fatta.

231

Fiabe novelle e racconti popolari siciliani – Vol. II

Giuseppe Pitrè

ddi spini e cosi: vìttunu 'nu bellu màrmuru 'randi; ìsunu 
ddu màrmuru, vìdinu una porta. Ci dissi a ddu piccirid­
du: — «Tuni ha' a scindiri ccà sutta.» — «Non ci scin­
du, chi mi scantu.» Avia n'aneddu ô jiditu; si lu scippò e 
ci lu desi ad iddu; ci desi un càuci a la porta; e trasíu. Ci 
dissi chi c'eranu dinari e non n'avía a pigghiari. Appres­
su ci n'era 'n'àutra, porta; c'era duppj e non l'avia a tuc­
cari: a po' ci n'era 'n'àutra; e c'era una sciocca cu li pud­
dicini d'oru: — «E no l'ha' a mòviri, ci dissi lu patruni. 
Intra c'è 'n'àutra porta; ci duni un càuci e la jetti 'n terra: 
c'è un bellu giardinu carricatu di frutti; ma non ni scip­
pari: intra intra c'è 'na lanterna; la sceppi e ti la menti a 
li  scianchi.» Comu  passò,  si   scippò tanti  frutti  e si  li 
mintíu 'nti li sacchetti. Si ni niscíu cu la lanterna: arriva 
ddà; ci circava chiddu la lanterna. Dici: — «Non vi nni 
dugnu; mi lassati ccà sutta.» Vitti 'ccussì, ci menti la ba­
làta e lu lassa ddà sutta. Gira arreri, e s'assetta 'nta dda 
càmmira di la sciocca co li puddicini d'oru: ddà si min­
tíu a chiànciri; vitti un libru e si lu pigghiau a li mani. Ci 
dissi lu libru: Chi cumanni? Cci dissi mi lu nesci ô chia­
nu. Si vitti ô chianu; si nni iju 'n casa di sò matri 'n'àutra 
vota. Murìanu di fami; ci dissi sò mamma: — «Figghiu, 
pulizzía  sta  lanterna;   nni   la  vindemu.»   La  lanterna  ci 
dissi: «Chi cumanni?» Dici: — «Spisa, pir mia e pi mè 
matri. » Ci niscèru se' piatti d'argentu. La lanterna la tur­

1 Ecco l'ortografia di Messina e Catania che scrive  sciocca  per ciocca  chioccia, e 

però scianchi per cianchi!

2 Il mi è una caratteristica della parlata messinese, ed è quando un semplice ripieno, 

e quando una specie di congiunzione che come qui.

232

Fiabe novelle e racconti popolari siciliani – Vol. II

Giuseppe Pitrè

nàru e pusàru. Quannu s'allistíu lu manciari, si vinnèru li 
piatti a unu a unu. Torna, ci desi cumannu a la lanterna. 
Ci torna e niscíu la solita spisa. Ddi piatti chi scippò ddà 
intra, l'avia ancora supra la banchitta. C'era un Re ch'a­
vía du' figghi. Li maritò a tutti i dui. Cchiù appersu nni 
fici 'n'àutra. Lu picciriddu pigghia ddu piattu di frutti; e 
cci lu menti a sò matri sutta la faddetta. — «Purtaticcilli 
unni lu Re.» Arriva a la prima sintinella: — «Unni vai 
bon-vecchia?» — «Heju a parrari ora ora cu lu Re.» — 
«Appressu   sintinella:   —   «Unni   va'   bon-vecchia?»   — 
«Heju a parrari ora ora  cu lu Re.» Lassàru passari  la 
bon-vecchia; 'nchianàru susu; dici: — «Ra Maistà, c'è 
'na vecchia chi voli a vossia.» Trasíu, la chiamò 'nta 'na 
càmmira a sulu. Pigghia la vecchia; ci nesci ddu piattu 
di frutti; dici: — «Cu' mi li manna?» — «Mè figghiu,» 
ci dissi la bon-vecchia. Dici: — «Chi voli tò figghiu?» 
— «A la figghia di vossía.» Lu Re ci dissi: — «Veni 
n'àutri  ottu giorna,  chi   ti   rennu   risposta.   (Dici):   m'ha' 
purtari n'àutru piattu di sti frutti.» Pigghia la vecchia, e 
si   nni   iju.   Ci   dissi   sò   figghiu:   —   «Chi   facìstu?»   — 
«N'àutri ottu giorna, t'arrinnirò la risposta.» Pigghia lu 
figghiu 'n'àutra vota; e ci torna e manna 'n'àutra vota li 
frutti. Dici: — «Viditi s'è commudu ora.» 'Nchianò la 
vecchia; e ci dissi ô Re: — «Ra Maistà, chi m'arrisurvi­
ti?» Ci dici: — «Mi  veni ccà tò figghiu; mi  parra cu 
mia.» Si nni iju la vecchia; e mannò a sò figghiu. Annò 
sò figghiu; dici: — «Quannu mi spusu cu la figghia di 
vossía?» — «E lu palazzu nun ti l'ha' a fari?» Pigghiò 

233

Fiabe novelle e racconti popolari siciliani – Vol. II

Giuseppe Pitrè

tempu ddu' jorna. A li ddu' jorna, desi lu cumannu a la 
lanterna; e ci frabbicò lu palazzu. Si nni iju, e si spusò la 
figghia di lu Re. Si nni jeru 'n carrozza; tutta la sò fa­
migghia. La matri s'arritirò cu lu figghiu. — Iddi arrista­
ru commudi e cunsulati: e nu' ristammu cu lu cuntu fat­
tu.

Rocca Valdina477.

VARIANTI E RISCONTRI

Questa versione di Rocca Valdina è assai povera cosa: e rima­
ne molto di sotto ad altra che me ne trovo di Palermo. Tuttavia la 
preferisco 1o perchè desiderando io fornire documenti delle varie 
parlate siciliane, quella di Messina non vuol esser trascurata; 2o 
perchè la lezione che ho di questa fiaba, nella sua seconda metà è 
quasi la stessa della fiaba LXXXII che pubblico, e quindi gli stu­
diosi non verranno a perder nulla. Riassumo bensì, e il meglio 
che io possa, la suddetta versione, invero molto lunga, la quale ha 
per titolo:

La Lanterna (Palermo)

Un mago per aprire un incanto cercò ed ebbe Beppino, figlio 
d'un mercante fallito, dandoglisi come zio. Condottolo in campa­
gna, lo fè scendere in un sotterraneo ove Beppino trovò una lan­
terna fatata. Se non che, volendo egli risalir con essa, il mago 
chiuse il sotterraneo e lo abbandonò là sotto. Beppino trovò in un 
giardino arance d'oro, e, presene dieci, potè tornare a casa. Fatto 
straricco, chiese ed ottenne la figlia del re in moglie. Un giorno 
ch'egli era a caccia, il mago scroccò la lanterna alla madre di lui; 

477 Raccolta dal prof. Letterio Lizio-Bruno.

234

Fiabe novelle e racconti popolari siciliani – Vol. II

Giuseppe Pitrè

ed ecco sparire il palazzo e la famiglia di Beppino. Costui va in 
cerca della famiglia; per istrada, tiene per sè una borsa, un ferra­
iuolo e un paio di stivali fatati che tre persone gli danno in mano, 
avendolo scelto giudice. Divide equamente un asino morto a una 
formica, un'aquila e un leone, i quali per gratitudine gli dànno l'u­
no de' peli della sua giubba, l'aquila penne, e la formica piedi. 
Giunge Beppino alla casa dei venti; il vento Tramontana lo con­
duce seco in capo al mondo, ove la moglie è ermeticamente chiu­
sa colla famiglia. Si converte in aquila, in formica; penetra nel 
palazzo, e consigliato della moglie ruba al mago la lanterna fatata 
e combatte con un leone fatato; questo dimanda pane e latte, e 
non l'ha; Beppino dimanda ed ha una zuppa di pane e vino; ucci­
de il leone, l'apre, n'escono due colombe, le afferra, ne cava due 
uova, le scaglia sulla fronte al mago che dorme, e lo uccide. Così 
è tolto l'incanto, e Beppino torna sano e salvo nel suo palazzo. 
(La seconda metà di questa fiaba trova riscontro in  STRAPAROLA, 
Tred. piac. Notti, III, 4).

Si legga la nov. precedente, n. LXXX, e la sua nota finale.

235

Fiabe novelle e racconti popolari siciliani – Vol. II

Giuseppe Pitrè

LXXXII. 

Lu 'Mperaturi Scursuni478.

'Na   vota   cc'eranu   du'   compari;   unu   avia   un   figliu, 
l'àutru nenti; tutti dui amavanu stu figliu fortamenti. In­
tantu sti dui cumpari eranu niguzianti forti di mari chi 
giravanu tutti li regni. Un jornu avia a pàrtiri lu cumpari 
chi 'un avia figli, pi li soi mircanzii; mentri chi era pri­
paratu pi pàrtiri, lu figliu di l'àutru cumpari, chi tantu 
amavanu, misi a prigari 'a sò parrinu e a sò patri pi jiri 
'nzèmmula  e  'mprattichìrisi   di   lu   mari  e   di  li  nigozii; 
però   lu   patri   nun   cci   lu   vulia  cuncediri,   nemmenu   lu 
stissu cumpari chi duvia pàrtiri; ma lu figliu tantu prigau 
finu a chi cci fu cuncessa la partenza.

Mentri chi fôru arrivati ad àutu mari, si nni vinni 'na 
forti timpesta, e fu tanta, chi si spèrsiru li ligna unni si 
truvavanu lu cumpari e lu figliu di l'àutru cumpari; lu li­
gnu di lu cumpari però si sarvau e chiddu dunni era lu 
giuvini  si  annigau   vicinu  di   unu   scogliu;   tutti   l'omini 
s'annigàru; lu giuvini furtunatamenti si misi a cavaddu 
ad un pezzu di tavula e cuminciau a navicari e chicau 
'nterra. 'Nta chista terra si misi a girari sulu scuraggiu­

478 Questa fiaba è di Palazzo-Adriano, una delle colonie albanesi di Sicilia. 
Si sa che queste colonie sono bilingui, e parlano l'albanese tra loro e il siciliano 
coi Siciliani. Chi me la raccolse non sapea scrivere l'albanese, e però se la fece 
dettare nella parlata siciliana di quel comune, la quale differisce assai poco dal 
dialetto di tutta l'Isola. Qualche parola ed anche l'intiera narrazione mostrano 
un po' di prevenzione nel novellatore.

236

Fiabe novelle e racconti popolari siciliani – Vol. II

Giuseppe Pitrè

tizzu, e pigliau pratica in un voscu unni abitavanu tanti 
fieri, e la sira si prinnuttau sopra 'na cerza pi timuri di li 
fieri. Intantu vidennu chi putia essiri libiru di caminari, 
pirchì tanti armali nu l'avia vistu, si misi a girari tutti li 
jorna, e caminau  tantu  sina  chi   truvau  'na  quantità di 
mura a firriari 'nta lu voscu, e si misi a pruvari pi ac­
chianari e vìdiri chi cc'era sutta li fràbbichi: acchianatu 
chi fu supra la fràbbica, vitti 'na gran cità, pirchì li fràb­
bichi eranu misi pi difisa di l'armali, a nun essiri man­
giati.

Vidennu stu fattu, lu giuvini cuminciau a vìdiri comu 
megliu putia scinniri sti fàbbrichi e jirisinni 'nta la cità 
pi sarvàrisi la vita. Finalmenti ddoppu aviri cuntrastatu 
un pezzu, scinníu, si misi 'n caminu ed arrivau 'nta la 
cità. Arrivatu chi fu ddà, pigliau a caminari 'nta ddi stra­
ti pi fari spisa di mangiari. Primu 'ncuntrau 'na pocu di 
putìghi479, trasíu pi fari spisa e dumannannu si tinìanu 
cosi di mangiari, nuddu cci dava cuntu. 'N vidennu chi­
stu iju a lu Palazzu Riali; la sintinella, muta. Pi la fami e 
la dispirazioni chi nuddu cci parlava, si misi a girari 'nta 
tutti li càmmari pi morti e vita; truvau la meglio càmma­
ra unni cc'eranu li letti Riali e tanti àutri cosi: pinsau di 
ghiustu di ripusàrisi ddà. Vennu billissimi damingelli, e 
cci pripararu la tavula di mangiari; iddu si susi, e si met­
ti a mangiari; poi si curca arrè.

Stu fattu  durau pi   lu spaziu  di   quinnici  jorna. Una 
notti poi mentri chi ripusava, si vidi cumpariri 'na billis­

479 Putìghi, botteghe.

237

Fiabe novelle e racconti popolari siciliani – Vol. II

Giuseppe Pitrè

sima  giuvina di 'stremi   biddizzi,  accumpagnata di dui 
soliti  damingelli:  — «Hai   curaggiu  e  firmizza?» Iddu 
cci rispusi di sì. — «Mentri chi teni curaggiu e firmizza, 
iu ti palisu lu mè sigretu. Iu sugnu la figlia di lu 'Mpera­
turi Scursuni, e mè patri prima di mòriri 'ncantau tutta 
sta cità cu tutti l'omini, sirvitù, eserciti ed anchi a mia; e 
stu 'ncantu èni 'mmanu di un magu; ma quannu tu ti fidi 
di stari a lettu cu mia pi un annu senza affattu guardari li 
me' carni e senza palisari a nuddu lu mè sigretu, allura 
finisci lu 'ncantu di sta cità e iu restu 'Mperatrici e tu 
'Mperaturi acclamatu di tutti sti populi.» Iddu cci rispusi 
ca era fermu a tutti li soi cumanni.

Passati picca jorna, lu giuvini la prigau di lassarlu a 
jiri a vìdiri lu patri, la matri e lu sò parrinu e riturnari su­
bitu. Idda era tra sì e no di lassarinnillu jiri, ma iddu tan­
tu la prigau finu a chi cci lu cuncessi; però cci raccu­
mannau di nun palisari a nuddu lu sò sigretu. Idda sub­
bitu cumannau lu lignu chi duvía strapurtarlu, e cci detti 
un vastuni a li manu dicènnucci: — «Cu stu vastuni cu­
manna 'nsoccu vòi, e subbitu ti truvirai 'nta lu regnu di 
tò patri.» E cci detti ancora 'na pocu di trisori. Arrivau a 
lu portu di la cità unn'era sò patri. Subbitu detti ordini di 
pigliari tutti li soi trisori e purtarisilli 'nta la megliu lu­
canna. Arrivatu ddà,  misi  a  dumannari  siddu cc'eranu 
niguzianti di mari; li pirsuni rispusiru chi cc'eranu dui 
cumpari, forti niguzianti, ed eranu ridutti a la limosina 
pi cauza di avirisi perso lu figlia di unu di chiddi cum­
pari annigatu 'nta lu mari; e l'àutru cumpari, patri di lu 

238

Fiabe novelle e racconti popolari siciliani – Vol. II

Giuseppe Pitrè

figliu, nun vulennu cridiri di avìrisi persu pi disgrazia 
ma cchiù tostu pi la curpa di sù cumpari, si misiru a cau­
za, e tutti dui si ridussiru a la miseria. Iddu sintennu stu 
discursu, subbitu mannau a chiamari a so patri e cci dis­
si: — «Haju piaciri di fari 'na mircanzia cu vui e vostru 
cumpari,   pirchì   siti   pratichi   di   li   nigozii   di   lu   mari.» 
Iddu cci rispunníu ca era impossibili putiri fari stu nigo­
ziu pirchì tantu iddu quantu sò cumpari avìanu fallutu pi 
cauza di 'na forti cauza chi avianu avutu pi avirisi persu 
sò figliu. — «Chistu 'mporta nenti, cci dissi lu giuvini 
mircanti, pirchì tutti li capitali chi cci vonnu, vi li dugnu 
iu.» 'Nta un mumentu lu picciottu fici priparari 'na gran 
tavulata di mangiari, e mannau a chiamari anchi all'àu­
tru cumpari e a li muglieri di tutti dui. Arrivati chi fôru 
tutti 'nta la lucanna, li du' cumpari e anchi li muglieri si 
taliavanu comu li nnimici chi eranu. Cuminciaru a man­
giari, ma li cumpari però sempri si taliavanu di mal'oc­
chiu e nun putianu affattu mangiari. A stu fattu iddu pi­
gliau 'na furchittata di lu sù piattu e la detti a sò patri di­
cènnucci: — «Caru patri, accittati stu muccuni, ca vi lu 
duna vostru figliu chi l'àviti presenti sanu e sansèru.» A 
sta cosa si suseru tutti cuntenti e cuminciaru ad abbraz­
zarisi, a basàrisi,  e chiancennu pi l'alligrizza. Ddoppu 
chistu, lu giuvini piglia li so' trisori e li divisi a sò patri 
ed a sò parrinu pri cuntinuari li nigozii, ma dissi chi avia 
a pàrtiri arreri, ma senza diri unni. Sò matri, sintennu 
chistu, cuminciau a prigarlu pi diricci unni avia a jiri, e 
tantu prigau chi lu figliu cci cuntau tutti cosi e chi 'nta 

239

Fiabe novelle e racconti popolari siciliani – Vol. II

Giuseppe Pitrè

tantu tempu chi si curcava 'nzèmmula cu dda gran si­
gnurina, nun avia pututu canusciri li so' billizzi. Si vôta 
sò matri: — «Ti dugnu 'na cannila di trevani480 e quannu 
idda dormi, tu addùmi la cannila e guardi sti soi billiz­
zi.» Partíu; arrivau 'nta la cità di lu 'Mperaturi Scursuni. 
Va a Palazzu riali, si 'ncuntrau cu la signurina chi l'a­
spittava. La sira si nni jeru a curcari; a lu giuvini cen­
t'anni   cci   paría   di   canusciri   li   carni   di   sta   damigella. 
Mentri idda durmía, lu giuvini piglia la cannila; l'addu­
ma, e misi a scumigliari la giuvina pi guardari li soi bil­
lizzi; pi accidenti scula la cannila 'nta li soi carni, ed 
idda si risbiglia: — «Oh tradituri! dici: chi hai palisatu 
lu mè sigretu! e accussì tu ristirai 'ncantatu cu tutti l'àu­
tri, e tannu mi pôi aviri quannu vai 'nta un voscu fieru, e 
cummatti c'un magu e l'ammazzi!» — «Oh puvireddu di 
mia! dici lu giuvini. Ma dimmi ddoppu chi l'haju am­
mazzatu, ch'haju a fari?» — «Te', dici idda; iu ti dugnu 
'na bacchetta pi cummattìriti cu lu magu e ddoppu mortu 
lu magu cci spacchi la panza; cci trovi un cunigliu; lu 
cunigliu lu spacchi e trovi 'na palumma; la palumma la 
spacchi e trovi tri ova, e st'ova li cunservi comu l'occhi 
toi pi purtarli ccà sani e sansèri, e accussì sarà libera la 
cità   e   anchi   nui;   sinnò   tu   ristirai   'ncantatu   cu   tutti 
l'àutri.» Iddu partiu e si nni iju a lu voscu, armatu di va­
stuna, cumannatu di (da) la giuvina. Arrivatu 'nta lu vo­
scu, truvau 'na mànnira di vacchi cu tutti li pirsuni di 
sirviziu ed anchi lu patruni di la vaccaría. Iddu si cci av­

480 Ti dò una candela di cera delle tenebre (della Settimana santa).

240

Fiabe novelle e racconti popolari siciliani – Vol. II

Giuseppe Pitrè

vicinau e cci dissi si cci vulianu dari un pezzu di pani 
pirchì era spersu 'nta ddi cuntrati. Lu patruni cci detti a 
mangiari e si lu tinni cu iddu 'nta la mànnira. Passati jor­
na   lu   patruni   cci   dissi   di   stracquàri   li   vacchi   'nta   lu 
fègu481 pi pasciri, ma cci dissi di guardàrisi a nun tràsiri 
li vacchi 'nta lu voscu pirchì ddà intra cci abitava un 
magu ed ammazzava cristiani e vacchi ancora. Iddu cci 
dissi che nun cci ija, e intantu parau tutti li vacchi e li 
purtau nenti di menu che tutti dintra lu voscu pi cumin­
ciari lu cummattimentu. Lu patruni vidennu tuttu chistu, 
si scuraggíu e cuminciau a chianciri pirchì li pirsuni si 
scantavanu a jiri 'nta lu voscu a fari aggiràri li vacchi482. 
Lu picciottu trasíu 'nta lu voscu, e 'nzèmmula si cci ac­
cumpagnau   n'àutru   picciottu,   ma   tuttu   spavintatu.   Lu 
magu intantu vidennu li vacchi ddà intra addivintau 'na 
furia, e partíu c'un vastuni di ferru a li manu e alla punta 
sei rumani 'ncatinati di brunzu. Lu picciottu vidennu vi­
niri lu magu si  jinchíu li càuzi483  e tuttu spavintatu si 
'nfilau dintra 'na macchia. Lu giuvini però stetti fermu. 
Arriva lu magu; dici: — «Tradituri! comu vinisti a dan­
niggiari sta sirva?» — «Nun sulu chi vinni a danniggiari 
la sirva, ma vinni puru a danniggiari la tò vita.» Cumin­
ciaru a fari battaglia, e si batteru tantu, tutta la jurnata, 
chi eranu stanchi tutti dui, ma però firutu nuddu ancora. 
Lu magu 'nta lu battìrisi dici:

481 Fegu o feu, feudo.
482 Le persone avean paura d'andare nel bosco e far tornare le vacche.
483 Dalla paura si riempì i calzoni, si evacuò di sotto.

241

Fiabe novelle e racconti popolari siciliani – Vol. II

Giuseppe Pitrè

«S'avissi 'na suppa di pani e vinu,
Ti spaccassi lu schinu!»

E la giuvini rispunníu:

«S'avissi 'na suppa di pani e latti,
Ti spaccassi 'n dui parti!»

Si licinziaru tuttidui e puntaru pi lu 'nnumani lu cum­
mattimentu. Iddu si parau li vacchi e li purtau cu lu giu­
vini 'nta la mànnira. Arrivati ddà tutti ristaru ammaravi­
gliàti vidennu ca riturnaru sani e sansèri, e lu giuvini cci 
rappurtau a lu patruni e a tutti, lu gran cummattimentu 
chi appi ddu novu giuvini e lu magu, e cci cuntau ca 
iddu mentri cummattía disidirava pani e latti. Lu patruni 
ordinau che si priparassi pani e latti, si mittissi 'nta 'na 
hisca484 e mannau lu picciottu arreri a lu postu e stari at­
tentu a la dumanna. Paràru novamenti li vacchi e li pur­
taru dintra lu voscu. Cumparíu arreri lu magu e cumin­
ciau lu cummattimentu. 'Nta lu megliu lu magu duman­
nau pani e vinu pi fari trimari lu celu e la terra; ma nun 
nni potti aviri; lu giuvini dumannau pani e latti pi am­
mazzari; e subbitu cci cumparíu lu pani e lu latti; piglia 
'na manacciata di pani e latti e si la misi 'mmucca e duna 
'na vastunata 'nta la testa di lu magu chi lu fici càdiri 
mortu 'n terra. Subbitu spacca la panza di lu magu, trova 
lu cunigliu; spacca lu cunigliu, trova la palumma; spac­
ca  la palumma,  trova tri ova. Li pigliau subbitu, si li 
cunsirvau beni e riturnau cu li vacchi a la mànnira. Ddà 
fu ricivutu 'n triunfu di tutti li pirsuni e lu patruni lu pri­

484 Hisca per cisca, secchio, molira.

242

Fiabe novelle e racconti popolari siciliani – Vol. II

Giuseppe Pitrè

gau di starisinni ddà 'nta li soi beni; ma iddu cci rispusi 
di nun putiri stari, e chi anzi cci cumplimintava lu vo­
scu; e si nni iju. Arrivatu a la cità, si nni iju a Palazzu 
riali, e la giuvina cci iju a lu 'ncontru; lu pigliau pi la 
manu e lu purtau 'nta li gabinetti sigreti di lu 'Mperaturi 
Scursuni, patri d'idda, e pigliau la curuna di lu 'Mperatu­
ri e cci la misi 'n testa dicènnucci: — «Tu si' lu 'Mpera­
turi e iu la 'Mperatrici;» e 'ncurunatu chi fu si lu purtau 
'nta lu barcuni. Ddà si misi li tri ova 'mmanu e cci dissi: 
—   «Jèttanni   unu   a   dritta,   unu   a   sinistra   e   n'àutru   'n 
facci;» e jittàti chi fôru, tutti li genti cuminciaru a parla­
ri, a gridari, a banniari; li carrozzi si scatinaru, li truppi 
cuminciaru a fari li so' 'sarcìzii, li sintinelli a fari li so' 
smunti, e tutti poi uniti, genti e truppi, cuminciaru a rin­
graziari lu sò libiraturi acclamannulu: — «Viva lu no­
stru 'Mperaturi e la nostra 'Mperatrici!» ed accussì iddi 
ristaru 'Mperaturi e 'Mperatrici e nuàtri misseri com'èra­
mu485.

Palazzo-Adriano486.

VARIANTI E RISCONTRI

Vedi le novelle LXXXI, LXXXIII e LXXXIV, ove sono assai 
punti di confronto: nella CCLXXXII è il fatto del lume acceso 
che il marito accosta di notte al marito per vederne le sembianze: 
questa è con lievi modificazioni la favola di Amore e e Psiche 

485 E noialtri, minchioni com'eravamo.
486 Raccolta dal sig. Antonio Rasti greco di Palazzo-Adriano.

243

Fiabe novelle e racconti popolari siciliani – Vol. II

Giuseppe Pitrè

(Vedi vol. I pag. 174 [n. XVIII Lu Re d’Amuri, Varianti e riscon­
tri – nota per l’edizione elettronica Manuzio]).

244

Fiabe novelle e racconti popolari siciliani – Vol. II

Giuseppe Pitrè

LXXXIII. 

Lu malacunnutta487.

'Na vota si cunta e s'arriccunta ca cc'era 'na vecchia e 
avia   un  figghiu   malacunnutta,   chi   si   chiamava   Peppi. 
Stu figghiu, travagghiari 'un ni vulia, e sò matri lu 'mp­
jau nni un furnaru, chi cci dava a manciari e vèstiri, sen­
za salariu. Com'era nni stu furnaru, stu giuvini malacun­
nutta, ogni matina pigghiava 'na cartedda di pani, si la 
mittía davanti e si la manciava tutta. Lu furnaru, viden­
nu ca chistu lu stava cunsumannu a sulu manciari pani; 
— «Ih, dici, e ch'hê fari eu? chistu mi cunsuma!» — e 
nni lu mannau di la sò putía. Comu si nni iju di ddà, lu 
Peppi, si nni iju à 'mpjari nni unu pri garzuni e strig­
ghiàricci   li   vèstii488:   comu   junci,   si   metti   a   scupari   la 
stadda, e 'mmenzu lu fumeri attrova un stili: chi fa? lu 
metti a pulizziari, e comu lu vitti lustru si lu sarvau. Lu 
patruni, doppu chi lu pruvau 'na pocu di jorna e lu canu­
scíu puru ca era manciatàriu e lagnusu, nni la mannau. 
Iddu va, e torna nni sò matri. — «Ah, dici sò matri, ah 
malacunnutta,   arrè   vinisti?   Vattinni   ca   eu   nun   pozzu 
mantèniri a tia.» Peppi vutau tunnu, e si iju a 'mpjari pri 
vaccaru nni un massariotu. Fìcinu lu pattu cu lu curàtu­
lu, e doppu ch'avianu fattu lu pattu, lu curàtulu cci dissi: 

487 Uomo (qui giovane) di cattiva condotta, sbarazzino.
488 Beppe andò ad allogarsi presso uno come mozzo di stalla, per così stri­

gliargli gli animali.

245

Fiabe novelle e racconti popolari siciliani – Vol. II

Giuseppe Pitrè

— «Vidi ca t'avvertu ca li vacchi nun cci l'ha' a purtari a 
ssa parti di 'ncapu, unni è tutta dd'erva, ma t'ha' a tèniri 
sempri   a   la   parti   di   sutta.»   Iddu   cci   dissi:   —   «Ma 
pirchi?» — «Lu pirchì è ca ddocu cc'è lu Drau, e si ti 
vidi, ammazza a tia e si pigghia li vacchi.» Lu 'ndumani 
Peppi si parti pri jiri a pasciri li vacchi: ma prima si fici 
dari di lu curàtulu un pezzu di tuma489; si lu metti 'ntra lu 
saccuni, si parau li vacchi e si misi  'n caminu. Comu 
juncíu ddà unni avia a pasciri li vacchi, vitti ca la terra 
era nuda comu 'na chianta di manu490: — «Ma eu, dici, 
chi sugnu loccu ca hê tèniri st'armaluzzi ccà a mòriri di 
fami? Aspetta ca li portu 'ntra l'erva... Chi Drau e Drau! 
eu nun tegnu suggizioni di nuddu.» — E cci li purtau. 
Doppu chi li vacchi avia un pezzu chi eranu ddà a man­
ciari  erva, e s'avianu  fattu  li cianchi tanti, affaccia  lu 
Drau di ddà 'ncapu e cumenza a gridari: — «A tia, a tia, 
chi sta' facennu ddocu, ah?» — «Staju dànnu a manciari 
a li vacchi.» — «Nun ti nni vô' jiri di ddocu, ca si vegnu 
eu ti vegnu a fazzu cchiù pirtusa d'un cirnigghiu491.» Si 
vôta lu malacunnutta e grida: — «Vidi ca si vegnu ddo­
cu, eu ti vegnu a spremu comu 'na petra,» e fincíu ca si 
calau   pri   pigghiari   'na   petra,   ma   pigghiau   la   tuma   e 
strincíu la tuma e cci fici nèsciri lu sucu. Lu Drau viden­

489  Ma prima si fe' dare dal gastaldo un pezzo di cacio fresco non salato 

(tuma).

490 Nuda come il palmo della mano.
491 Nun ti nni vò' ijri ecc Ah! non vuoi andar via di là! chè se io vengo ti fo 
più buchi che non abbia un crivello. (Cirnìgghiu, non molto comune in Paler­
mo.

246

Fiabe novelle e racconti popolari siciliani – Vol. II

Giuseppe Pitrè

nu accussì:  — «Ora chistu, dici, mentri cci fa nèsciri 
sucu a li petri, havi ad essiri cchiù putenti di mia.» Vu­
tau tunnu e si la sfilau senza cchiù diri cíu.

La sica Peppi ha vutatu li vacchi, e beddi sàzii l'ha 
turnatu a la mànnira. Lu curàtulu comu li vitti cu li pan­
zi chini, addumau492: — «A tia dicu, dunni li porti ssi 
vacchi?» — «'Nca unni mi dicìstivu vui.» — «Comu! 
nun li porti di nni lu Drau?» — «Gnurnò!» — «'Nca pir­
chì su' accussì sàzii?» — «Pirchì hannu manciatu assai.» 
— «Talà, dici, si vai 'nta l'erva di lu Drau, eu ti scannu, 
ca pri tia nun vogghiu perdiri li vacchi.» — «Ma, ri­
spunni  Peppi, tannu v'aviti a  lamintari   vui quannu eu 
portu li vacchi nni lu Drau: ma si eu vi li portu unni di­
cistivu vui?..»

Lu 'ndumani va lu malacunnutta e fa la stissa fatta; e 
pri 'na pocu di jorna nun fici àutra vita chi di purtari li 
vacchi ddà. Lu Drau, sintènnusi amminazzatu ogni ma­
tina d'essiri sprimutu comu dda petra, pinsau d'affamu­
liàrisi a Peppi e farisillu amicu. — «Senti, cci dici; vô' 
vèniri nni mia a fàriti 'na manciata di maccarruna?» — 
«Gnurnò, arrispunni Peppi, ca vui m'ammazzati a tradi­
mentu.» — «No, dici, ca nun t'ammazzu: ti lu prumettu 
eu!» — «E li vacchi?» — «Lassali a manciari unni su'.» 
Accussì Peppi si nni iju cu lu Drau a manciarisi li mac­
carruna. Prima di jirisinni chi fa? pigghia un saccu, e si 
l'attacca sutta la cammisa, giustu supra la panza, senza 
fariccinni addunari a lu Drau. Lu Drau cci fici attruvari 

492 Addumau, accese, cioè s'inalberò.

247

Fiabe novelle e racconti popolari siciliani – Vol. II

Giuseppe Pitrè

'na gran quantità di pasta cotta, tantu quantu putía abba­
stari   a  un esercitu,  la  sdivàca  supra   un  scanaturi  e  si 
mettinu   a   taffiari493.   Mancia,   mancia;   lu   Drau   sempri 
mittía scanaturàti novi di pasta494: — «Mancia, Peppi, 
mancia.» Lu Peppi, quannu si vitti sàziu, fici vìdiri ca 
manciava, ma la pasta si la mittía 'nta lu saccu; metti e 
metti, a la fini la pasta cotta finíu. Ddocu lu Drau dici: 
— «Ora ca si' sàziu, aspetta, Peppi, ca t'hê fari un di­
scurseddu.» Peppi si mancia lu tempu, sàuta di la seggia 
e 'mpannedda a curriri, e lu Drau appressu495. 'Nta stu 
mentri chi iddi currianu, li vacchi beddi sàturi avianu 
turnatu a la mànnira. Lu curàtulu, ca li vitti suli: — «Ah, 
dici, 'ngagghiau Peppi sta vota! cci lu dicía eu!»

Jamu a Peppi chi curría e lu Drau appressu d'iddu. 
Quannu   Peppi   si   lu   vitti   quasi   a   li   carcagni,   nesci   la 
tuma, fincennu di pigghiari 'na petra e si vôta: — «Ah, 
grida,   ca   si   viniti   'ncostu   ccà,   vi   spremu   comu   sta 
petra!» Lu Drau teni pedi. — «Ma si ti jùnciu, dici, ti 
fazzu   com'un   crivu   d'occhiu496!   Aspetta,   aspetta!»   — 
«Ed eu, dici Peppi, pri curriri megghiu mi sbèntricu la 
panza497 e jettu li maccarruna.» Nesci lu stili, si cafudda 
un corpu 'nta la panza e sdivàca ddà 'n terra li maccarru­

493 La sdivaca, ecc. La riversa sopra una madia, e si mettono (tutti e due) a 

mangiare a crepapelle.

494 Il Drago sempre riempiva e mettea innanzi nuove tavole di pasta. (Sca­

naturi, tavola da spianar pasta).

495 Peppi si mancia lu lempu, ecc. Beppe (capìta la cosa) guadagna il tem­

po, salta dalla sedia, e scappa via; e il Drago a corrergli dietro.

496 Ma si ti junciu ecc. Ma se ti raggiungo, io ti farò tanti buchi, tante ferite, 

da ridurti come un crivello.

248

Fiabe novelle e racconti popolari siciliani – Vol. II

Giuseppe Pitrè

ni.   —   «Ah,   dici   lu   Drau,   ca   vitti   li   maccarruna   sani 
sani498, chistu, specia di diavulu è: ma 'na vota ca si detti 
ssa botta murtali, ora certu ca abbucca friddu e lu jùn­
ciu499.» Lu fattu però nun fu accussì; Peppi sbota di sut­
ta, cci spirisci di l'occhi e junci a la mànnira. — «E tu 
vivu si'?» dici lu curàtulu. — «'Nca com'hê essiri, mor­
tu?» — «E lu Drau?» — «Ed eu chi nni sàcciu.» — 
«'Nca va, dici lu curàtulu, pàrati arreri ss'armali, cà tur­
nàru, e vâlli a pasciri.» — «Gnurnò, arrispunníu, eu mi 
nn'hê jiri a fari li me' avanzi e vi lassu.» — «E si tu ti 
nni vai, eu mancu ti pagu!» — «Ed eu chi nn'hê fari? Eu 
vaju a fari l'avanzi mei.»

Accussì, partíu, Peppi, e curri pri li terri di lu Drau. 
Comu si nni iju ddà, cc'eranu 'na guardia di porci di lu 
Drau: ammazza cu un corpu di stili a lu purcàru e si 
'mpaja davanti li porci comu si fussiru soi, pri poi purta­
risilli. Mentri veni lu Drau: — «A tia, arreri ccà si'?» — 
«'Nca staju guardannu sti porci.» — «Chissi li porci mei 
sunnu.» — «Gnurnò, chisti su' mei; tant'è lu veru, ca vi 
nni dicu lu signali: ca tutti chiddi mei hannu pri signali 
lu pirtusu sutta la cuda.» Si mettinu a taliari li porci unu 
pri unu, e lu pirtusu l'avianu tutti; possibili nun l'aviri? e 
accussì   lu   Peppi   si   giustificau   e   si   pigghiau   li   porci 

497 Eu mi sbéntricu la panza, io mi sventro (mi vuoto) la pancia (tagliando­

mela).

498 Sani sani, interi, quali gli avea mangiati, senza che ve ne mancasse un 

filo.

499 Ma poichè egli s'è dato questo colpo mortale, certamente che abboccherà 

(cadrà morto) freddo, ed io lo raggiungerò.

249

Fiabe novelle e racconti popolari siciliani – Vol. II

Giuseppe Pitrè

comu fussiru soi. Ddocu lu Drau si vôta e dici: — «Vat­
tinni, pigghiatilli; lu viju ca cu tia nun cci pozzu; pig­
ghiatilli,   basta   chi   davanti   di   mia   nun   cci   cumpari 
cchiù.»

Bastanti, chistu si 'mpaja li porci davanti, e si metti 
camina camina: ogni tantu, quannu cci vinía pitittu, fa­
cia 'na manata di ligna, addumava 'na bella bràcia, scan­
nava un porcu e si lu manciava. Mentri chi caminava, 
'ncontra e 'ncontra a unu chi tinía 'na muntagna cu li 
spaddi: — «Oh, dici, ccà cc'è unu di forza putirusa ca 
teni 'na muntagna cu li spaddi. — A tia, cci vôi vèniri cu 
mia?»  —  «E   unni?»  —  «A   fari   li   nostri   avanzi.»   — 
«'Nca jamuninni.» E si misiru a caminari tuttidui. Cami­
na, camina, caminaru n'àutru pezzu di via e 'ncontranu 
un ciumi granni granniusu, e ad unu chi tinía la ciumàra 
cu la varva, senza fàrila jiri avanti. Si vôta lu malacun­
nutta: — «Oh, dici, chistu havi ad essiri cchiù putenti di 
chiddu chi tinía la muntagna: — «Tu, dici, cci vô' vèniri 
cu nui!» — «E unni?» — «A fari li nostri avanzi.» — 
«'Nca cci vegnu.» Lassa lu ciumi e si metti 'n cumpa­
gnia cu li dui. Mentri chi caminavanu, 'ncontranu a n'àu­
tru  chi   mazziava   azzàru   cu  lu   pugnu500.   —   «Ah,   dici 
Peppi, chistu è cchiù putenti di chidd'àutri dui! — Tu, 
cci vô' vèniri a fari li nostri avanzi cu nui?» — «'Nca cci 
vegnu.» E accussì si pàrtinu tutti quattru e si mettinu ca­
mina camina, e quannu avianu pitittu arrustìanu un por­
cu a lu solitu e sicutavanu lu viaggiu. Jùncinu a 'na grut­

500 Un altro che batteva acciaio col pugno.

250

Fiabe novelle e racconti popolari siciliani – Vol. II

Giuseppe Pitrè

ta e si cci 'nfilanu: ddà lassau di guardia a unu d'iddi, a 
chiddu chi tinía la muntagna cu li spaddi e l'àutri vannu 
a pricurari manciari. Doppu un pezzu turnàru cu un vi­
stiolu: — «Te', dici, còcilu, ca nuàtri ora turnamu pri vè­
niri a manciari.»

Mentri chi chiddu mittía ligna sutta la quadàra e la 
carni quasi ca era cotta, spunta ddà 'na vicchiaredda: — 
«Ah, dici, mi vuliti fari la carità, mi dati un pizzuddu di 
carni, ca haju du' criatureddi morti di fami?» — «Aspit­
tati, rispunni, ca viju s'è cotta e vi la dugnu» (dici chid­
du). E mentri chi 'ncugna a la quadàra e va pri vìdiri 
sidd'è cotta, la vecchia cci duna 'na gran lignata 'n testa 
chi lu fa càdiri 'n terra menzu mortu e menzu vivu; si 
pigghia tutta la carni e si la sbigna d'unni vinni. S'arri­
cògghinu l'àutri tri pri manciari, e trovanu a chiddu an­
cora tuttu sturdutu: — «'Nca chi hai? E la carni la cuci­
sti?» — «'Nca chi vuliti! accussì ed accussì: vinni 'na 
vecchia...» e cci cuntau tutta lu passaggiu. Pigghia Peppi 
e cci dici: — «Ora basta, ccà cc'è n'àutru vistiolu; ora 
arresta chiddu chi tinía lu ciumi cu la varva e nui jamu a 
pigghiari n'àutru vistiolu; a la vinuta si mancia. Ma bada 
tu! si la vecchia veni, nun ti fari mazzarucchiari501  tu, 
sai! Tira pri idda e ammazzala.» E accussì chiddu arri­
stau, e li tri parteru a fari caccia.

Mentri chiddu cucía e la carni era a menza cuttùra, 
junci la vecchia: — «Ah, bonufatturi, mi faciti la carità 
tantìcchia di carni?» — «Trasìti, trasìti, ca vi la dugnu.» 

501 Mazzarucchiari, battere forte e ripetutamente colla mazza.

251

Fiabe novelle e racconti popolari siciliani – Vol. II

Giuseppe Pitrè

Va pri 'ncugnari a la quadàra, bbùffiti! 'na gran lignatuna 
di la vecchia; e iddu abbucca quant'era longu. La vec­
chia s'afferra la carni e si la filau cota cota. S'arricogghi 
Peppi,   e   'ntisu   lu   fattu   si   misi   a   fastiddiari   ca   avía 
fami502. Lassa a lu terzu, a chiddu chi mazziava azzàru 
cu lu pugnu, cci cunsigna n'àutru vistiolu, e nesci a lu 
solitu. Ddocu la solita cosa: la vecchia fici la stissa fatta, 
si pigghiau tutta la carni lassànnulu quasi mortu ddà 'n 
terra e si nni iju.

S'arricugghieru  Peppi cu l'àutri:  comu   'ntisi  la cosa 
misi a santíari cchiù di cchiù: — «Ora eu, dici, nun criju 
a nuddu, nè a tia, nè a tia, nè a tia; ora arrestu eu ccà; 
vuàtri jiti a ligna, e stu vistiolu la còciu eu: videmu si sta 
vota s'havi a manciari o no.» Tant'è, arristau. Mentri chi 
cucía, veni la vecchia: — «Mi faciti la carità, ca haju du' 
picciriddi morti di fami?» — «Gnursì, matri mia, gnursì; 
trasìti e pigghiativilla vu' stissa tutta chidda chi vuliti.» 
La vecchia 'ncugna a la quadàra; ma 'nta stu mentri lu 
Peppi scàrrica cu 'na bona mazzaruccata e la stinnìcchia 
ddà   'n   terra503;   scippa   lu   cuteddu,   e   cci   leva   la   testa. 
Comu cci tagghiau la testa, chista si metti a ruzzuliàri504 
sula sula ddà 'n terra; cc'era un pirtusu e si cci 'nfila. 
Peppi la taliava senza diricci nenti; poi pigghia lu corpu 
di la vecchia e lu 'nfascia 'mmenzu un mazzu di ligna e 
si lu misi a un cantu di la grutta. 'Nta stu stanti juncèru 

502 Si mise a querelarsi (a infastidire) cha avea fame (e volea mangiare).
503 Scarica una mazzata e la stende là per terra.
504 Ruzzuliari, ruzzolare, rotolare.

252

Fiabe novelle e racconti popolari siciliani – Vol. II

Giuseppe Pitrè

l'àutri cumpagni: — «Viditi, dici, ca la carni è cotta?» 
— «Cu' cci ha vinutu?» — «Nuddu. 'Nca perciò la carni 
vi la manciàvu vuàutri e a mia mi lassàvu dijunu. Ma 
basta, manciati ora.»

A la finuta di manciari dici: — «Ora videmu cu' di 
vuàutri si sapi carricari stu mazzu di ligna.» Prova unu, 
prova l'àutru, prova l'ultimu, e nun lu potti spìnciri nud­
du, a vògghia di fari furzati. Va Peppi, e lu spinci cu 'na 
manu. — «Viditi, dici, ca sugnu cchiù putenti di vui?» 
— «Videmu  chi   cc'è  dintra;   videmu  chi   cc'è,» dicinu 
chiddi. Sciògghinu la lijàma505 e trovanu a la vecchia. — 
«Ah, dici, pri chissu nun si putía spinciri!» — «E comu 
fu?» E Peppi cci cuntau tutti cosi. — «E la testa?» — 
«La testa s'arruzzulau sula e si 'ntanau 'nta ssu pirtusu; 
ora videmu chi cc'è; vuàutri ristati ccà supra a guardari, 
ca eu scinnu ddà sutta.» Comu scinníu ddà sutta, truvau 
tanti Maghiceddi chi chiancìanu e cci dicìanu: — «Ah, 
ca m'ammazzàstivu a mè matri! e ora cu' nni lu porta lu 
manciari?» Mentri chi dicìanu accussì, lu malacunnutta 
si metti a firriari casa casa e vidi 'na palumma aggiucca­
ta a lu nidu, e avía sutta du' ova: li iju pri pigghiari, unu 
cci cadíu 'n terra e si rumpíu, e l'àutru cci arristau a li 
manu. Comu vìttiru chistu, li figghi Maghiceddi si misi­
ru a gridari: — «Ivì! nun li tuccati! ivì! ca mè matri fini­
sci   di   mòriri!»   Rispusi   iddu:   —   «'nca   unn'è   vostra 
matri?»   —   «Ddà   dintra.»   —   «'Nca   purtatimìcci.»   E 
chiddi l'hannu purtatu ddà dintra. Appena chi trasi, vidi 

505 Lijàma, ritortola.

253

Fiabe novelle e racconti popolari siciliani – Vol. II

Giuseppe Pitrè

a la vecchia curcata supra d'un bellu lettu, chi si lamin­
tava comu fussi malata. — «E comu siti viva ancora?» 
cci dici Peppi. — «Ah, pri carità, arrispunni la vecchia, 
nun mi fari finiri di mòriri; dammi l'ovu meu, ca t'abba­
stau ca mi nni rumpisti unu e mi lassasti 'nta stu statu.» 
— «E vui dicitimi ccà unni semu.» — «Semu 'ntra lu 
munnu di sutta, fora la terra.» 'Nta stu mentri Peppi detti 
un strinciuneddu a l'ovu506. — «Ahi! ahi! gridau la vec­
chia; nun strìnciri, ca mi fa' muriri accupata!» — «'Nca 
vui, dici Peppi, dicitimi chi cc'è 'nta ssa porta chiusa cu 
setti catinazzi ccà 'n facci?» — «Cci su' 'nchiusi tri bil­
lissimi   giuvini,   tri   Riginotti   'nfatati.»   —   «Datimi   la 
chiavi.»   —   «E   tu   dammi   l'ovu   meu.»   —   «Datimi   la 
chiavi prima.» — «No, l'ovu prima.» — «Ah, ca strìn­
ciu?» — «Ahi! ahi! te', te' la chiavi, basta chi nun mi fai 
muriri.» Allura s'ha livatu 'na chiavi machinusissima chi 
tinía attaccata a lu coddu, e la cunsignau a Peppi. Chi­
stu, comu l'appi 'nta li manu, duna un forti strinciuni a 
l'ovu e lu scafazza507, e la vecchia quagghiau 'nta un dit­
tu e un fattu, e cu idda mureru tutti ddi picculi Maghi­
ceddi.

A stu puntu lu Peppi va a gràpiri li setti catinazzi di 
dda porta di ferru, e vidi spuntari tri giuvini beddi quan­
tu lu Suli, beddi cu tanti biddizzi ca mancu si pò diri, e 
cci dicianu fistanti e giulivi: — «Vu' siti lu nostru libira­
turi! Viva lu nostru libiraturi ca rumpíu lu 'ncantisimu!» 

506 Beppe diede una piccola stretta all'uovo.
507 Duna ecc. Dà una forte stretta all'uovo, e lo schiaccia.

254

Fiabe novelle e racconti popolari siciliani – Vol. II

Giuseppe Pitrè

— «'Nca vuàutri comu siti ccà?» cci dici lu Peppi. — 
«E comu semu ccà! Dda strja di Draga nni arrubbau di 
notti 'nta li nostri palazzi, e di figghi di Re nn'ha tinutu 
ccà   'nchiusi   comu   scavi   sarvaggi.»   —   «E   bonu,   dici 
Peppi, ora la Draga muríu e la sò cara è senza culuri508 e 
nun havi cchiù putiri di fari 'ncantisimi. Caminati, ca vi 
fazzu nèsciri arreri a lu munnu.» Accussì li purtau a la 
corda chi pinnía di lu pirtusu dunni trasíu iddu: fa 'na 
vuci pri farisi assèntiri di li so' cumpagni e attacca a la 
corda una di li tri giuvini. — «All'ultimu di tutti, dici, 
acchianu eu, ca mi scantu si colcùna di vui ccà sutta sula 
si avissi a pigghiari d'appagnu.» Li cumpagni tiranu, ti­
ranu, e veni fora la prima bella giuvina. Dici chiddu chi 
tinia la muntagna cu li spaddi: — «Chista mi la pigghiu 
eu!» Calanu arrè la corda: poi tira, tira, e veni la secun­
na bella Rigginotta: — «E chista è mia!» dici chiddu chi 
tinía lu ciumi cu la varva. Calanu la corda arrè; tira, tira, 
e spunta la terza bella Riginotta: — «E chista è mia» 
dici chiddu chi mazziava l'azzàru cu lu pugnu. Calanu 
arrè la corda, e si mettinu a tirari a Peppi. Lu Peppi, ca 
vidía quant'era àuta dda grutta, gridava e dicía: — «Ti­
niti forti! 'nfazzi chi mi lassati?» Chiddi tri però, tira, 
tira, comu jùncinu a menza via, lassanu jiri di bottu la 
corda, e ttùffiti! cadi Peppi ddà sutta. S'afferranu ognunu 
la sò bella Riginotta: — «Ah, dici, ora semu sicuri, ca 
nni livamu di 'mmenzu a ssu malacunnutta ca era cchiù 

508 E la sò cara ecc E il suo viso è oramai senza colore. (Cara, per faccia, 

viso, non molto comune.

255

Fiabe novelle e racconti popolari siciliani – Vol. II

Giuseppe Pitrè

putenti di nui e nni tinía a marteddu: ora semu filici, ed 
ognunu pò turnari a lu regnu chi cci tocca.» E accussì si 
misiru a fari via, cuntenti di la furtuna chi avianu truva­
tu.

Jamu a Peppi e lassamu a chisti chi caminanu. Lu mi­
schinazzu pri furtuna cadíu vivu, e struppiatu e stunatu 
com'era si misi a lamintari e dispirari di la sò mala sorti: 
— «E ora comu fazzu? e ora comu nèsciu, pri turnari a 
lu munnu?» Cc'eranu e cc'eranu ddà tanti aquilutteddi e 
lu 'ntisiru. — «Chi hai, dici, ca chianci?» — «E ch'hê 
aviri! mi succedi chistu e chistu, e ora nun sàcciu comu 
hê fari pri nun mòriri ccà.» — «Senti chi fai (cci dicinu 
l'aquilotti), lu vidi dda muntagna ccà 'n facci? Va' ddo­
cu, ca cc'è mè matri, e dicci si a lu munnu ti cci voli 
purtari idda.» Accussì fici. Junci a la muntagna, e prëa 
l'àcula si lu voli purtari a lu munnu. — «Eu ti cci portu, 
rispunni,   ma   tu   m'ha'   a   dari   a   manciari   sempri   carni 
mentri chi volu, masinnò ti fazzu càdiri.» — «Sì, cci ac­
cunsentu, basta chi mi porti a lu munnu.» Allura lu Pep­
pi si metti a 'mmazzari tutti sorta d'armali pri dda mun­
tagna, e arricugghíu tanta carni ca nun cc'era cchiù unni 
mèttila. La càrrica supra l'àcula, cavarca, e l'àcula metti 
a   vulari.   Vulannu   vulannu   dici:   —   «Carni!»   e   Peppi 
dava pezzi di carni. Dava un vuluni: — «Carni!» e Pep­
pi   dava   carni.   All'ultimu   la   carni   finíu,   e   ancora   nun 
avianu arrivatu: — «Carni!» dici l'àcula. — «Nu nn'haju 
cchiù.» — «Carni! masinnò  ti jettu!» Ddocu Peppi si 
tagghia un pedi e cci lu duna. — «Carni!» e Peppi si 

256

Fiabe novelle e racconti popolari siciliani – Vol. II

Giuseppe Pitrè

tagghia l'àutru pedi, e l'àcula ammucca. — «Carni!» e 
Peppi si tagghia 'na gamma e duna. Pri abbriviari, si tag­
ghiau li gammi, li cosci, la manu e lu vrazzu mancu e 
ancora 'un avianu arrivatu a la terra. — «Carni!» dici l'à­
cula. — «E chi t'hê dari cchiù? comu mi tagghiu?» L'à­
cula duna n'àutru forti vuluni e junci a la terra e lu scàr­
rica ddà. — «E chi mi jetti a fari ccà, dici Peppi, chi nni 
fazzu a mòriri ccà cu lu bustu sulu? Màncimi tuttu e la 
finemu!..»   A   stu   puntu   l'àcula   vomita   lu   vrazzu   e   li 
gammi e cci li 'ncodda a Peppi: — «Te, vattinni, haju 
vistu ca si' omu di palora.» E l'àcula turnau pr'unni avia 
vinutu. — Ccà aviti a sapiri ca st'àcula era 'na fata sutta 
forma d'àcula.

Peppi, comu si vitti scapulu, metti a curriri pri jiri a 
jùnciri a li tri so' cumpagni chi l'avìanu tradutu e s'avia­
nu purtatu li tri Rigineddi. Camina, camina, junci a un 
paisi: — «Aviti vistu passari a tri, cu tri belli giuvini, di 
sta manera e di sta manera?» — «Gnursì, avanti sunnu.» 
Curri, curri, e tocca n'àutru paisi: — «Aviti vistu accussì 
e accussi?» — «Avanti sunnu.» E Peppi curría, curría a 
nun pò cchiù, fina chi li iju a piscari. — «Ah, 'nfami tra­
ditura, dici, sti parti mi sapiti fari? E vuàutri chi grittu 
cci   avìvu509  supra   sti   tri   belli   Riginotti?   Ah,   traditura 
empii! ca v'ammazzu!» E ddocu scippa lu sò stili e metti 
di longu a 'nfilari comu sosizza e li stinnìcchia a tutti tri 
pri quant'eranu longhi. Doppu, chi fa? si pigghia cu iddu 
li tri Rigineddi; a dui li manna a li so' regni; a la cchiù 

509 E voialtri che diritto avevate?

257

Fiabe novelle e racconti popolari siciliani – Vol. II

Giuseppe Pitrè

nica e cchiù bedda si la teni pri iddu e si nni vannu pri lu 
regnu chi idda avia. Ddà, figuràmunni chi festi si pòtti­
nu fari, ca s'attruvau la Riginedda! Idda e Peppi s'hannu 
spusatu, ficiru tutti cosi belli cumpiti com'è usu di li Ri­
gnanti, e accussì

Iddi ristaru filici e cuntenti
E nui ccà senza nenti.

Borgetto510.

VARIANTI E RISCONTRI.

Un calzolaio coraggioso che corbella un gigante facendosi cre­
dere più forte di lui, fino al pranzo dei maccheroni è nella 41 del­
le  Sicil.   Märchen  (e   nota   relativa   del   Köhler),   nella   53.   delle 
Märchen und Sagen aus Wälschtirol: Hans der Stacke (Giovanni 
il forte); e nella 54: Der starke Hans (Il forte Giovanni). (Vedi a 
pag. 193 e 194 di essa raccolta una variante), e nel Jahrbuch für  
rom. und engl. Literatur, VII, pag. 16, e VIII, pag. 252, la nota 
del Köhler alla novellina di Sora nel Napolitano, intitolata:  Der  
Vertrag zwischen Herren und Diener Wegen der Reue (Il patto tra 
padrone e servo pel pentimento).

Per la discesa nella cisterna e pel tradimento, vedi La Jisterna 
e lu Munnu suttanu, vol. II, pag. 208 [nov. LXXX – nota per l’e­
dizione elettronica Manuzio]. Per il volo dell'aquila, Li tri munta­
gni crunanti di l'oru, in nota alla LXXXIV. Per la testa che roto­
la, vedi Lu cuntu di lu Magu e di li tri frati, vol. II, pag. 208 [nov. 
LXXX, Varianti e riscontri – nota per l’edizione elettronica Ma­
nuzio]. Tutta la nostra fiaba pare la fusione di due; la prima parte 
finirebbe colla morte del mago, ed arieggia Tridicinu.

510 Raccontata a Salomone-Marino da Nina Fedele, giovane villica.

258

Fiabe novelle e racconti popolari siciliani – Vol. II

Giuseppe Pitrè

LXXXIV. 

La Bedda di li setti muntagni d'oru.

'Na vota cc'era e cc'era un mircanti; stu mircanti 'un 
avia figghi e prigava lu Signuri chi cci avissi mannatu 
un figghiu. Nesci gràvita sò mugghieri; (tuttu cuntenti 
ca già sò mugghieri era gràvita) parturisci e fa un beddu 
figghiu màsculu. Cunsiddirati la cuntintizza di stu patri, 
ca già avia vinutu lu sò disideriu a fini! Lu cuntu 'un 
ammetti tempu; comu lu picciriddu criscíu, iddu lu man­
nò a la scola. A la scola era un capuccìfaru511: a cui cci 
rumpia la testa, a cui cci tirava lu calamaru, a cu' dava, a 
cu' prummittía. Lu poviru Litturi 'un putennu cchiù ar­
règgiri cu stu scularu, cci dissi a sò patri: — «Ora liva­
mu sta cosa, purtativillu a la casa, ca io nun lu vogghiu 
cchiù a la scola.» A la casa cchiù di cchiù facía diavula­
rìi stu figghiu. Poviru patri e matri pinsaru di mittillu pi 
educannu 'nta un Cummentu. Ma chi! Comu trasi, sciar­
ra cu chistu, sciarra cu chiddu, finíu ca lu Patri Mastru512 
lu   mannò   fora.   Poviru   patri   'un   cci   putía   cummattiri; 
zoccu vidía stu picciottu tuccava, zoccu vidía rumpía. 
— «Mittemulu 'nt'ôn siminariu.» E pinsaru di mittillu 
'nt'ôn siminariu. 'Nta stu siminariu fici lu restu; a unu 
cci rumpiu la testa, a unu lu sgranfugnau513, a n'àutru cci 

511 Capuccifaru, contr. da Capo Lucifero, un diavolo d'irrequietezza.
512 Il padre Maestro degli educandi.
513 Sgranfugnari, sgraffiar fortemente.
259

Fiabe novelle e racconti popolari siciliani – Vol. II

Giuseppe Pitrè

detti lignati: cosi d' 'un si cridiri. 'Na jurnata nni fici una 
vera   grossa;   chi   sàcciu....   vastuniau   a   lu   Prefettu....514 
Scantànnusi, attacca 'na pocu di linzola e si calòma di 
'na finestra; scappa e si nni va. Va a la casa di sò patri: 
— «Arreri ccà si'?» cci dici sò patri. Vattinni ca io nun 
ti   vogghiu   cchiù!»   E   nni   lu   mannau   tunnu   di   palla. 
Comu sò patri cci fici sta parti, stu picciottu va e si va a 
fari surdatu; quarchi granuzzu l'avia515; quannu cci tuc­
cava la guardia, vagnava li manu a unu di li so' quartig­
ghi516, e guardia 'un ni facía. Cci fineru li picciuli, e appi 
a 'bbuzzari a fari la guardia. La guardia cci tuccò a lu 
Casteddu517; a la notti, stetti quantu menz'ura e vitti ca 
nun si la passava. Metti lu ficìli tisu tisu, si leva lu bu­
nettu e cci lu metti supra la bainetta; si leva lu cappottu 
e lu cafudda supra lu ficìli, e accussì pigghiò lu fujutu518.
Lassamu a iddu e pigghiamu a l'àutri surdati. Comu li 
surdati vidinu ca la sintinella 'un si muvia e mancu dice­
va Artu ch'è là! cci 'ncugnàru e vìttiru ca cc'era lu ficìli, 
lu bunettu e lu cappottu senza nuddu.

Lassamu a iddi e pigghiamu a Don Giuseppi. (Mi pari 
ca lu dissi ca stu picciottu si chiamava Pippinu; ora ch'e­
ra cchiù granni, si chiamava Don Giuseppi.) Don Giu­

514 Bastonò il prefettino del Seminario.
515 Quattrini ne avea.
516 Quando gli toccava la guardia, ugneva le mani (facea qualche regalo) a 

qualche suo camerata ecc.

517 Lu Casteddu, qui secondo la narratrice Castellammare, in Palermo.
518 Metti lu ficìli ecc: Mette il fucile diritto, si cava il berretto, e lo posa sul­
la baionetta; si cava il cappotto e lo butta addosso al facile (per dar a vedere 
che la sentinella ci fosse sempre), e prese la fuga.

260

Fiabe novelle e racconti popolari siciliani – Vol. II

Giuseppe Pitrè

seppi sfirrò pi li campagni; canina chi ti canina, si 'nvu­
scò 'mmenzu li vòscura, mortu di lu pitittu chi era, e sfa­
sulatu ca si cci attruvava, si jetta pi vìdiri unni si putia 
avvinturari.   Taliannu   taliannu   vidi   un   palazzu,   ca   era 
tuttu un pezzu d'oru. Va pi 'ncugnari e trova 'na crapa at­
taccata davanzi lu purtuni. Si fici tantu di cori: 'ncugna, 
pi pigghiarisilla e ammazzalla. La crapa comu si vidi af­
firrata cci dissi: — «'Un m'ammazzari, ca io sugnu carni 
vattiata e crisimata comu tia.» Stunò iddu quannu 'ntisi 
parrari a sta crapa, e 'na cosa ca si scantò. Dici: — «E tu 
comu si' ccà?» — «Comu sugnu ccà? Pi ora nun ti lu 
pozzu diri; ma sa' ch'ha' a fari? acchiana susu, cc'è 'na 
tavula cunzata, mancia, e poi scinni ccà, ca nni parra­
mu.» Acchiana iddu, e vidi 'na bella tavula cunzata; s'as­
setta comu un principi e si misi a manciari p'un misi. 
Quannu si vitti tipu tipu scinníu a truvari la crapa. La 
crapa cci dici: — «Io sugnu ccà 'ncantata, e di ccà nun 
mi pozzu moviri. Io era figghia di Re, e tutti mi chiama­
vanu «La Bedda di li setti muntagni d'oru.» — «E chi 
cci   voli   pi   tu   libbiràriti?»   cci   dici   Don   Giuseppi.   — 
«Chi cci voli? cci voli un omu curaggiusu.» — «E s'è pi 
curaggiu, cci dici Don Giuseppi, stu bustu nn'havi; par­
ra.» — «'Nca tu ha' a 'cchianari susu; ti firrii pi li càm­
mari e trovi un lettu cunsatu, magnificu. Tu 'un ha a fari 
àutru: ti spogghi e ti curchi 'nta stu lettu. Comu tu stai 
p'addurmiscìriti,   quantu   ti   vidi   cumpàriri   tri   Rignanti, 
tutti vistuti un pezzo d'oru. Iddi t'accumenzanu a diri: 
«E comu avisti l'ardiri d'acchianari a stu palazzu e cur­

261

Fiabe novelle e racconti popolari siciliani – Vol. II

Giuseppe Pitrè

càriti 'nta stu lettu?» Tu 'un ha' a pipitari. «Parra, senti 
— ti dici, n'àutru: — cui ti cci mannò ccà? comu ti chia­
mi?» Tu 'un ha' parrari, masinnò arresti 'ncantatu comu 
sugnu 'ncantata io. Iddi vidennu ca tu nun parri, t'ammi­
nàzzanu e fannu avvìdiri ca ti vonnu ammazzari; ma su' 
tutti finzioni; tu nun t'ha' a scantari. Poi ti pigghianu cu 
lu bonu, e ti portanu 'nt'ôn magasenu chinu d'oru: e tuttu 
pi fàriti parrari; ma tu chiàntati. E comu ti fannu chissu 
e ti fannu àutru, tu nun t'ha' a scantari; ca puru chi ti ca­
lanu 'nta 'na quadàra d'ògghiu, a tia nun ti fannu nenti, 
pirchì  all'urtimu   ti   passanu   n'unguentu,  e  tu  addiventi 
megghiu di prima.»

Comu la crapa cci dissi, la notti cci succidíu; li tri Re 
comu vittiru ca Don Giuseppi 'un vosi parrari, lu calàru 
'nta 'na quadàra d'ògghiu vugghienti; ma Don Giuseppi 
ca sapía unni ccj durmía lu lebbru, cci lassò fari tuttu 
chiddu chi vòsiru. Iddu fu amminazzatu, iddu fu vug­
ghiutu 'nta l'ògghiu, e poi addivintau cchiù beddu di pri­
ma. Va p'arruspigghiàrisi, e si trova 'nta lu lettu beddu 
friscu comu li rosi.

Menti pi mia. La crapa avía tri belli veli 'nta la facci; 
comu agghiurnau, Don Giuseppi nun trova cchiù li so' 
robbi, ma trova un vistitu tuttu arraccamatu d'oru e d'ar­
gentu. 'Mmidiatu519  ca si vitti vistutu, àutru pinseri 'un 
appi, di scìnniri nna la crapa, e la trova cu la facci di 
donna, li vrazza e tutta la vita di crapa; e un velu di 
menu 'nta la facci. Quannu lu vitti, idda cci fici 'na gran 

519 'Mmidiatu (da non confondersi con 'mmidiatu, invidiato), immediate.
262

Fiabe novelle e racconti popolari siciliani – Vol. II

Giuseppe Pitrè

festa, 'un putennu cchiù di diri: — «E d'unni mi vinni 
stu beni? Cu' ti cci mannò ccà a libbirari a mia, caru 
Don Giuseppi?» Poi cci dissi: — «Va mancia, e poi nni 
parramu.» Don Giuseppi acchiana, e va a mancia; e poi 
scinníu arreri. La crapa cci dissi: — «Ora vidi cà stasira 
t'ha' a jiri a curcari nna lu lettu d'assira. Quantu ammi­
nazzi, quantu cosi t'hannu a fari! Grapi l'occhi: 'un par­
rari. Iddi ti mettinu a li viti; poi ti capulianu520; tu nun ti 
scantari:   ca   nenti   ti   fannu.»   Don   Giuseppi   la   sira   si 
spogghia e si va a curca. Ttàppiti tutti tri li Re; e ddocu 
battarìi, amminazzi: — «Comu ti chiami? — Cu' ti fici 
vèniri?» — «Ma ch'è tostu!» — «Parra!» — Chistu me­
rita di jiri a la morti!» Tutti tri cu' dicía 'na cosa e cu' 
'n'àutra. Don Giuseppi li taliava a tutti, occhi 'ntra occhi 
senza parrari. Quannu lu vittinu duru, subbitu hannu ur­
dinatu di capuliallu, e la capuliaru pezza  pezza comu 
tunnina.   Ddoppu   capuliatu,   cu   tantìcchia   di   unguentu 
chi cci untaru, iddu addivintau cchiù beddu di prima. Lu 
scintinu s'arruspìgghia: — «Ah! Signuri vi ringraziu!» e 
si stinnìcchia, ca si 'ntisi arricriari. Si susi e 'un trova 
cchiù li robbi di lu jornu avanti; trova un vistitu cilesti 
tuttu arraccamatu d'oru. Comu si vistíu, primu pinseri 
nun appi, di scìnniri nni la crapa e va a trova la crapa di 
la testa sina a mità di vita, donna; li gammi e li pedi tutti 
di crapa; e c'un sulu velu 'nta la facci. Cunsiddirati la 

520 Essi ti metteranno alle viti; poi ti faranno in minuzzoli (come si fa della 

carne quando si fa il battuto).

263

Fiabe novelle e racconti popolari siciliani – Vol. II

Giuseppe Pitrè

cuntintizza di la crapa a vìdiri a iddu vistutu accussì, e 
idda già menza donna!

Mentu io521. Nna lu primu vistitu cc'era un fazzulettu, 
puru arraccamatu d'argentu, e Don Giuseppi cci dissi a 
la crapa: — «Te', chistu sarvatillu tu.» E idda si sarvò 
stu fazzulettu. La secunna sira cc'era puru 'n'àutru fazzu­
lettu tuttu arraccamatu d'oru. Iddu cci lu pruiju a idda, e 
idda si lu sarvò.

La cuntintizza d'idda non si pò diri, nè cuntari: 'un 
stancannu mai di diri: — «Lu Signuri ti cci ha mannatu 
pi libbirari a mia!» Idda poi cci dissi: — «Stanotti avir­
rai cosi cchiù peju di l'àutri notti; vidi ca li Re stanotti 
portanu cu iddi a 'na pocu di criati cu spiti, e t'hannu a 
'nfilari comu 'na sosizzedda e poi ti mettinu supra 'na 
gradìgghia522; ma tu 'un ti scantari, ca poi cu un certu 
'nguentu ti fannu turnari cchiù beddu di prima; stà atten­
tu a nun parrari.»

Don Giuseppi si nn'acchianau, manciò beddu pulitu, 
si spugghiò e si iju a curcari. Mentri durmia, quantu cci 
cumpariscinu sti Rignanti vistuti 'na cosa maravigghiu­
sa, e ddocu cci misiru a fari cosi pi fallu 'ntimuriri, di­
cènnucci: — «Ora è finuta, la tò vita 'un è cchiù tua.» 
Unu di li Rignanti si vôta: — «Ma aspetta, prima chi vai 
a la morti, sùsiti.» Si susíu e la nisceru 'nt'ôn magasenu; 

521 Vedi vol. I, pag. 370 nota 1 [nota 1352 nell’edizione elettronica Manu­

zio].

522 Bada bene, che stanotte i re condurranno seco un buon numero di servi 
con spiedi, e t'avranno ad infilzare come braciuola ravvolta, e poi ti metteranno 
su d'una graticola.

264

Fiabe novelle e racconti popolari siciliani – Vol. II

Giuseppe Pitrè

ddà truvò comu si fussi tanta terra. — «Pìgghianni un 
pugnu!» cci dici lu Re. Pigghiò un pugnu di dda terra e 
'nta li manu cci addivintò un massu d'oru. — «Ora vidi, 
cci dici lu Re, tuttu stu magasenu è tuo: basta chi mi dici 
comu   ti   chiami   e   cu'   ti   dissi   d'acchianari   ccà   susu.» 
Iddu, tostu, li guardava occhi 'ntra occhi senza parrari. 
Quannu vittiru accussì, hannu fattu addumari 'na furnà­
cia di focu; l'hannu fattu pigghiari di quattru pirsuni; li 
spita ch'eranu pronti; l'hannu 'nfilatu comu 'na sosizzed­
da   e   l'hannu   fattu   mettiri   supra   ddu   focu.   All'urtimu 
l'hannu  untatu   cu  la  buttigghiedda  d'unguentu:   e  iddu 
addivintau beddu friscu cchiù beddu di prima. L'hannu 
misu 'nta lu lettu e iddu durmíu 'n sonnu 'nchinu. Comu 
agghiorna e si vidi n'àutru tantu di com'era prima, cci 
vinni lu cori. Si va pi vèstiri e trova un vistitu tuttu bian­
cu arraccamatu d'oru e petri priziusi 'nta lu menzu, e un 
fazzulettu biancu, puru arraccamatu; si vesti e scinni; va 
nni la crapa e trova 'na giuvina bedda ma bedda quantu 
lu Suli. Comu lu vidi accumpàriri: — «Oh Don Giusep­
pi! dici, vui aviti statu chiddu chi m'aviti scatinatu di sti 
catini!» Iddu pigghia lu fazzulettu biancu arraccamatu e 
cci lu cunsigna. Idda si truvò vistuta di robbi di Riggi­
nedda cu li stissi robbi cu cui si l'avianu arrubbatu li fati 
di lu palazzu riali. Cci dici iddu: — «Don Giuseppi, 'un 
cc'è cchiù tempu di perdiri: fujemu!» Lu trasj 'nta 'na ca­
vallarizza, pigghianu dui belli jimenti: prima di pàrtiri si 
fannu 'na bella pruvista di manciari e di dinari: li jimenti 
'nsiddati, acchiana supra li jimenti. Comu si arràssanu pi 

265

Fiabe novelle e racconti popolari siciliani – Vol. II

Giuseppe Pitrè

jirisìnni sentinu 'na gran battariuna: pirituhm! si sdirrub­
ba lu palazzu, si grapi la terra, e spirisci palazzu e tuttu, 
arristannu  'na   chianura   netta.  Si   misiru  a   caminari,  si 
'nvuscàru   'nta   li   vòscura,   e   nun   sapianu   cchiù   d'unni 
avianu   a   pigghiari.   Caminannu   caminannu   si   spersiru 
l'unu di l'àutru. Lu Don Giuseppi capitò 'nta 'na lucanna, 
e vicinu sta lucanna cc'era 'na chiesa. Trasi e s'alloggia. 
Cc'era ddà 'na vecchia chi sirvía; e lu Don Giuseppi cci 
cuntau a chista, una di tuttu. La vecchia fici finta 'un ca­
pìri.   Lu   'nnumani   Don   Giuseppi   si   nni   scinni   'nta   la 
chiesa; mentri si sintía 'na Missa, veni la vecchia maàra, 
cci 'nfila un spinguluni 'n testa, e scappa; lu Don Giu­
seppi subbitu s'addummiscíu. 'Nta stu mumentu cu' tra­
si? la Bedda di li setti muntagni d'oru; 'ncugna, e lu tro­
va chi dormi. — «Don Giuseppi! Don Giuseppi!» chi! 
ca iddu durmía 'n sonnu 'nchinu! Lu trantulía, lu tira! 
Pigghia idda e cci lassa pi signali un fazzulettu di chiddi 
chi Don Giuseppi cci avia datu a sarvari! S'arruspìgghia 
Don Giuseppi e si trova stu fazzulettu: — «Ah! mischi­
na mia! dici: e comu fazzu?! E unni la trovo cchiù?!» 
Lu 'nnumani comu si la Rigginedda cci avissi dittu: Vat­
tinni a la chiesa.... Va a la chiesa; la vecchia maàra veni 
cu lu spinguluni; Don Giuseppi abbuccau. Torna la Bed­
da; 'un putènnulu arruspigghiari, cci lassò l'àutru fazzu­
lettu. 'Nsumma sta storia successi pi tri voti sicutìvi; a lu 
terzu jornu la Rigginedda partíu e cci lassò 'na littra cu 
sti furmati paroli: «Caru Don Giuseppi, mentri 'un v'a­
viti fattu truvari vigilanti, io partu pi lu Regnu di mè pa­

266

Fiabe novelle e racconti popolari siciliani – Vol. II

Giuseppe Pitrè

tri. Io v'aspettu p'un annu, un misi e un jornu. St'àutru 
fazzulettu chi vi lassu vi servi a li vostri bisogni.»

Ddoppu un viaggiu longu, junci a lu regnu di sò patri; 
accumenza la navi a fari 'na sarviata comu quannu ven­
nu li bastimenti di lu Re523. Lu Re dumanna cu' è ca vin­
ni;  comu   senti   ch'avia  arrivatu  sò   figghia,  corri   cu la 
Riggina a pigghialla. Cunsiddirati la festa ddoppu tanti 
tempi ca la Rigginedda mancava! Idda cci cunta tuttu lu 
passatu, ca li fati si l'avianu arrubbatu, ca avia addivin­
tatu crapa, ca pi lu gran curaggiu di Don Giuseppi avia 
addivintatu arreri fimmina; e tuttu.

Comu lu fattu di sta picciotta si sappi pi tutti li punti 
di lu munnu, tutti li Riuzzi mannavanu pi matrimonii; 
ma idda sempri dicía di no; pirchì s'avia cumprumisu cu 
Don Giuseppi. La matri cci dicía: — «Ma, figghia mia, 
pirsuàditi ca nuàtri nun putemu campari 'n eternu. Si lu 
picciottu  voli  muriri   lu  vecchiu  'un  pò  campari.... Oj, 
dumani,   nni   chiuj   lu   punenti   e   lu   Regnu   a   cu' 
arresta?524». La figghia addumannau tempu e dissi: — 
«Ora tannu io mi maritu, quannu passa un annu, un misi 
e un jornu di quannu io vinni.»

523 La novellatrice ricorda che la salva fatta nella città ove giunse la Princi­
pessa fu come quella che si suol fare quando vengono i bastimenti del Re. - Il 
popolo siciliano è monarchico fino al midollo.

524  Ma, figliuola mia, persuaditi una volta, che noialtri non si può vivere 
eterni. Se il giovane può morire, il vecchio non può vivere (proverbio). Oggi, 
domani ci si chiude il ponente (cioè usciremo di vita), e il regno nostro a chi 
resterà?

267

Fiabe novelle e racconti popolari siciliani – Vol. II

Giuseppe Pitrè

Lassamu a iddi e pigghiamu a Don Giuseppi, ca di 
quannu partíu la sò Bedda di li setti muntagni d'oru 'un 
appi cchiù arrisettu caminannu di ccà e di ddà. All'annu 
e vintinovi jorna, viaggiannu sempri, si trova a ripi di 
mari vicinu la cità unn'era idda; e vidi un piscaturi cu la 
varcuzza ca java a piscari. Cci 'ncugna e cci dici: — 
«Bon omu, chi fai?» — «Chi fazzu? vaju a piscu.» — 
«Aspetta un pocu.» — «'Un pozzu aspittari, ca dumani 
si marita la figghia di lu Re, e cc'è ordini ca tutti li pisci 
chi pigghiamu sta jurnata, tutti l'avemu a purtari a Pa­
lazzu riali.» — «E mi lu vôi 'nsignari unn'è lu palazzu 
riali?» — «Sissignura; vassa veni cu mia.» E cci ha 'nsi­
gnatu lu Palazzu riali. Don Giuseppi si metti a passiari 
pi lu chianu e 'un potti vìdiri a nuddu. Lu 'nnumani cu la 
matinata accumenza arrèri; passiannu tutta la jurnata, ca 
criju ca si ddu chianu lu tissíu un migghiàru di voti, lu 
tissíu picca. Jamu a idda. Idda 'un avia risettu mancu, 
'un facennu àutru chi jittari l'occhi 'nta lu chianu pi vìdi­
ri si vidía a quarcunu. Iddu era ddà; ma idda 'un si lu fi­
gurava ch'era Don Giuseppi. A certu puntu a iddu cci 
parsi ca idda acchicchiava;  chi fa?  nesci lu fazzulettu 
nìuru, e lu sbrogghia525. Comu idda si nni adduna: — 
«Ah! chistu è Don Giuseppi!» Iddu sarva lu fazzulettu 
nìuru   e   sbrogghia   chiddu   cilesti.   Idda   cchiù   di   cchiù 
misi a 'ddumari, dicennu: — «Chistu è Don Giuseppi.» 
All'ultimu poi, nesci lu fazzulettu biancu tuttu arracca­

525 A certo punto a lui parve che la Principessa cercasse di sbirciarlo da lon­

tano: e che fa egli? Mette fuori il fazzoletto nero e lo sciorina.

268

Fiabe novelle e racconti popolari siciliani – Vol. II

Giuseppe Pitrè

matu d'oru e petri priziusi. Quannu idda vitti stu fazzu­
lettu dissi: — «'Un cc'è cchiù tempu di perdiri.» Chiama 
a unu di la Curti e si fa chiamari a stu signuri chi passia­
va. A iddu cci vinni lu cori. Acchiana e la Bedda di li 
setti muntagni d'oru cci va a lu 'ncontru. Allura chi si 
vittiru, s'abbrazzaru: cunsiddirati! Veni la matri e dici: 
— «Chi è? chi su' sti cosi?» — «Ah! matri mia, chistu è 
chiddu chi mi libbirò di lu 'ncantisimu.» Accussì si lu 
purtò 'nta la sò cammara e cci cuntò una di tuttu a sò 
matri.   Lu   Riuzzu   ch'era   ddà   prisenti   si   'ntisi   càdiri   li 
vrazza, pirchì si pirsuasi ca la Bedda di li setti muntagni 
d'oru attuccava di raggiuni a Don Giuseppi, cà iddu l'a­
via libbiratu. Tutti li priparativi chi s'avianu fattu pi iddu 
si canciàru; e sirveru pi Don Giuseppi. Lu Viscuvu era 
prisenti: e cu lu piaciri di lu Re e di la Riggina e di tutta 
la Curti riali s'hannu maritatu Don Giuseppi cu la Bedda 
di li setti muntagni d'oru.

Iddi arristaru filici e cuntenti
E nui semu ccà e nni stricamu li denti.

Palermo526.

VARIANTI E RISCONTRI

Li tri muntagni crûnanti di l'oru (Cianciana)

Un povero soldato  a nome Giuseppe fu cacciato per cattiva 
condotta dal reggimento. Gettatosi povero e affamato in campa­
gna, giunse a un palazzo, ov'erano incantate 24 donzelle, una fra 

526 Raccontata dalla Brusca.

269

Fiabe novelle e racconti popolari siciliani – Vol. II

Giuseppe Pitrè

esse la figlia del Re delle tre montagne incoronanti dell'oro. Co­
stei persuade Giuseppe a soffrire per tre sere in silenzio gli strazi 
che gli faranno se non vorrà parlare: e così salverà le donzelle, e 
lei sposerà e diventerà re sopra 24 re di corona. G. pipando per tre 
sere resiste a qualunque strazio, e il domani vien fatto bello dalla 
sua amante. Al terzo giorno gli amanti devono andarsi a sposare 
in chiesa. G. va prima; ma una vecchia che sa tutto gli va ad infil­
zare in capo uno spillone e lo fa addormentare. Viene la bella, e 
lascia per lui al sagrestano un fazzoletto bellissimo. Lo stesso ac­
cade il giorno appresso; così il terzo giorno, in cui il fazzoletto è 
nero, e la bella lascia l'imbasciata che essa parte pel regno del pa­
dre e attenderà G. per 7 anni, 7 mesi e 7 giorni. Tornato G. alla 
locanda ov'è albergato, sospetta autrice dei suoi mali la vecchia 
locandiera, e la minaccia di vita se non gli svelerà tutto l'arcano 
dei suoi successi. Essa gli dà un anello di comando, e il consiglio 
che cerchi con sette paia di scarpe di ferro le sette montagne. Egli 
va e va; consuma le scarpe, e disperato batte una pietra in mezzo 
a un bosco; ne vien fuori un romito, che gli mette a disposizione 
un'aquila che lo porterà alle montagne dell'oro. G. si provvede di 
carne di maiale per l'aquila; ma nel viaggio essa finisce, e, diman­
dando l'aquila carne, egli si taglia i polpacci della gamba e glieli 
dà. Giunti alle montagne d'oro l'aquila gli rigurgita i polpacci, che 
G. s'appiccica. Mancano tre dì alle nozze dell'amante; G. coll'a­
nello si provvede di abiti ed equipaggi sontuosi, e interviene per 
tre sere alle feste da ballo del Palazzo reale; balla, ignoto, coll'a­
mante, e s'asciuga il sudore coi tre fazzoletti. La bella lo ricono­
sce, e lo sposa: entrambi partono per andare a liberare le princi­
pesse incantate.

Una versione siciliana di questa novella è in  GONZENBACH, n. 
60: Vom verschwenderischen Giuvanninu (Giovannino lo sciupo­
ne), ove però è una conclusione differente dalla nostra. (Vedi la 
nota del KÖHLER a siffatta novella). — Molti punti di riscontro si 

270

Fiabe novelle e racconti popolari siciliani – Vol. II

Giuseppe Pitrè

hanno   nella   XXVI   delle  Novelline   di   S.   Stefano  del  DE 
GUBERNATIS: La fanciulla e il Mago. — Nell'Impietrito, n. XXXII 
della  Novellaja   fiorentina  dell'IMBRIANI,   la   figlia   d'un   mercante 
combatte per tre notti di sèguito contro alcuni demonii per libera­
re il figlio del re che è stato mutato, per incanto, in serpe; e colla 
sua forza li vince. La comparsa dei re la notte è nella 35 delle 
Märchen und Sagen dello  SCHNELLER: Der Todtenarm (Il braccio 
del morto), la quale è da accostare alla nostra. Invece di re vi han­
no maghi  con sì lunghi nasi (langnasige Zauberer) che con le 
punte toccavano la terra.

Vedi pure la nostra LXXXIII.

271

Fiabe novelle e racconti popolari siciliani – Vol. II

Giuseppe Pitrè

LXXXV. 

Lu Mircanti.

Si raccunta ca cc'era 'na vota un Mircanti, ed avía un 
figliu e l'abbiava a li scoli. Li mali cumpagni lu cunsi­
gliavanu di pigliari dinari a sò patri, e lu purtavanu a 
mala banna. 'N capu un annu di sta vita, lu patri si truvà' 
secent'unzi sutta; cridennu ch'era la muglieri chi cci l'a­
vía pigliatu, duna di manu a la muglieri; ma idda, puvi­
redda, nu' nni sapía nenti. Tant'è: lu patri appurà' ca lu 
latru era lu figliu (cà lu patri cci ij' dappressu e vitti chi 
iddu cu l'amici jia a la taverna e pagava iddu; a lu jocu 
pirdía li gran dinari...). Piglia un vastuni e cci detti li 
gran vastunati. Lu figliu scappa e si nni va nni sò parri­
nu527. Lu parrinu lu vulía beni; va a la casa di lu cumpari 
e lu piglià' 'n grazia; dici: — «Ora pi cuitàrivi vui, cum­
pari, mannàmulu a la scola a Napuli a mè figliozzu, ca 
ddà studia, e si fa avanti.» Eccu ca stu patri cci ha assi­
gnatu un pezzu di tri tarì lu jornu, cà lu vulía mantèniri 
bonu528, e lu picciottu partì'.

527 Parrinu, padrino.
528 Il padre volendo mantenere bene il figlio gli assegnò tarì tre ogni giorno. 
Questo assegno prima del 1860 era qualche cosa in Sicilia, ove con uno stipen­
dio mensuale di onze due (L. 25,50) o di poco più, si pensava ad un matrimo­
nio. Ricordo di aver sentito più d'una madre a far questo discorso: - «Mè fig­
ghia è zita; cci vinni un beddu mastru chi vusca li soi tri tarì lu jornu; e la mug­
ghieri la pò mantèniri.»

272

Fiabe novelle e racconti popolari siciliani – Vol. II

Giuseppe Pitrè

A Napuli li dinari d'un annu cci fineru 'ntra quattru 
misi, e lu Maistru 'un sapennu comu fari, scrissi  a lu 
parrinu cu dìricci ca lu figliozzu avia bonu talentu, facia 
progressi 'nta li studii; ma cci ammancavanu li dinari. A 
corpu, lu parrinu cci abbía cent'unzi. Lu picciottu, 'ntra 
quattru  jorna  si  li  mancià'   cu   l'amici,  e   arristà'   'n'âtra 
vota   senza   dinari.   Lu   Maistru,   chi   putía   fari?   pi   'na 
manu cci detti a manciari, ma pi 'n'âtra manu scrissi 'n'â­
tra vota pi fàricci assapiri a li parenti di lu picciottu ca 
iddu facía tanti prugressi   ca già lu Re  l'avía fattu 'na 
gran cosa, comu dicissimu Ginirali pi mari e pi terra di 
lu Regnu di Napuli. Lu patri e lu cumpari vidennu sti lit­
tri, cci fannu li robbi di Ginirali, piglianu n'âtri ducen­
t'unzi, e l'abbìanu a lu figliu. Sti dinari si nni jeru a li ta­
verni taverni, a lu spaziu di una siina di misi529 li robbi si 
nni jeru puru; e lu picciottu ristà' poviru e pazzu. Lu 
Maistru cci fa 'na gran facciuliata, e nni l'abbía fora530.

Stu giuvini si nni va a dimannari; e, camina, camina, 
si ridussi nni la cità di Lònnira531. La sira cci scura sutta 
un palazzu; senti fari un surdinu; di 'na finestra cala 'na 
scala di sita; un Cavaleri vistutu di bianco acchiana sca­
la scala; nni la finestra cc'era 'na figlia di mircanti, e lu 
Cavaleri   trasíu   dintra:   a   jornu   si   nni   ij'.   Lu   'nnumani 
Don Antuninu, lu figliu di lu mircanti, vusca tri carlini 
di limosina, si fa un vistitu di carta, e la sira, quannu 

529 Per lo spazio d'un sei mesi.
530 Il maestro gli fa una grande voltata di faccia, e lo manda via.
531 Lònnira, Londra.

273

Fiabe novelle e racconti popolari siciliani – Vol. II

Giuseppe Pitrè

sunò lu surdinu, fincennu ch'era lu Cavaleri di la sira 
avanti, acchiana nni la picciotta, cu la scala di sita. La 
picciotta cci pigliò lu grann'amuri, cci detti li gran dina­
ri, (ca idda dinari nn'avía cu la pala), e cci dissi: — «Te', 
vèstiti; accàttati un palazzu 'nta li Quattru Cantuneri532, e 
dumani sira torni ccà.» Lu 'nnumani sira iddu turnau vi­
stutu 'na galantaría; e idda cci detti n'âtru saccu di dup­
pii pi ammubigliari lu palazzu di nova 'nvinzioni sina a 
tutti li cosi di la cucina, e poi accattari 'na billissima car­
rozza cu du' belli cavaddi, e tuttu.

Lu 'nnumani Don Antuninu fici tutto. Quannu si vitti 
ca nun cci ammancava nenti, cu lu cunsigliu di la pic­
ciotta lu Don Antuninu va a 'mmita a lu mircanti, lu pa­
tri d'idda, di jiri a manciari cu iddu. Lu mircanti stunatu 
di li gran cirimonii, cci ij'; e Don Antuninu cci tinni un 
pranzu daveru spavintusu; e dopu lu ij' a lassari 'n car­
rozza a la casa. All'ottu jorna lu mircanti 'mmitau ddu 
signuri accussì cumpitu, e pi nun fari mala figura si ij' a 
fari 'mpristari l'addrizzu di tavula di lu Re ch'era cumpa­
ri sò. Dici lu Don Antuninu: — «E vassía nu' nn'havi fa­
miglia? (pirchì la giuvina, pi falla supra lu naturali, nun 
cci vosi jiri a tavula cu iddi). — «S'affrunta, dici, mè fi­
glia.» — «E allura mi nni vaju....» dici lu giuvini. La 
picciotta si fici apprigari di (da) lu patri, poi cci ij', pir­

532 I Quattro Cantoni, quadrivio nel centro della città di Palermo. Il novella­
tore non avendo altre idee che quelle della grandezza di Palermo, l'antica capi­
tale, cita come piazza popolare e centrale di Londra questa piazza palermitana, 
che per la sua importanza viene celebrata anche ne' Canti popolari. Vedi PITRÈ, 
Canti pop. sic.

274

Fiabe novelle e racconti popolari siciliani – Vol. II

Giuseppe Pitrè

chì lu patri cci dissi: — «O veni subbitu a tavula, masin­
nò ascippi corpa533! » Idda fincíu nun avirlu vistu mai; 
manciaru; versu li vintidu' uri, lu mircanti lu va a lassa a 
lu sò palazzu, cu li gran cirimonii. La sira lu picciottu 
acchiana nni la figlia di lu mircanti, si mancianu quattro 
fila di pasta534. — «Dumani, cci dici idda, va pi matri­
moniu nni mè patri535.» Lu 'nnumani, carrozza di gala, e 
Don Antuninu ij' nni lu mircanti. — «Signuri mircanti, 
si tantu cci havi lu piaciri, vogliu apparintari cu vassía.» 
Risposta di lu mircanti: — «Cci haju l'urtimu piaciri536. 
A mazzujornu cci nni fazzu discursu a mè figlia; a vin­
t'uri viniti pi la risposta.» 'Nsumma, 'ntra termini ottu 
jorna li picciotti s'hannu maritatu; e lu mircanti cci detti 
a la figlia 'na gran dota.

Dopu 'na quattrina d'anni chi stèttiru assemi, pigliau 
lu maritu e cci dissi a la muglieri: — «I' vurría jiri a vi­
diri a mè patri chi èni a Palermu, ed haju a passari di 
Napuli, cà sugnu passatu Ginirali pi mari e pi terra di lu 
(dal)   Regnanti   di   Napuli.»   Risposta   di   la   mogli:   — 
«Quann'è chissu, aspetta ca vaju a parlu a mè patri, chi 
ti fazzu passari Ginirali pi mari e pi terra di la citati di 
Lònnira.» E va nni lu patri; lu patri va nni sò cumpari lu 

533 Altrimenti avrai colpi (legnate).
534  Si   mancianu  ecc.  Questa   frase  ha   il  medesimo  significato  del  verbo 
manciari a pag. 189 nota 2 di questo volume [vedi nota 857 nell'edizione elet­
tronica Manuzio].

535 Domani, dice la ragazza allo amante, va' a dimandarmi in isposa a mio 

padre.

536 L'urtimu piaciri, qui il massimo dei piaceri.

275

Fiabe novelle e racconti popolari siciliani – Vol. II

Giuseppe Pitrè

Re di Lònnira, ca nun si lu dispiacía stu cumpari, cci 
mannau 'na mrâglia di Ginirali537. Lu Don Antuninu si 
ristau p'allura; ma poi vosi pàrtiri pi forza pi Palermu. 
Prima d'arrivari a bordu pi 'mmarcàrisi, lu galisseri lu 
allavanca d'un ponti appinninu538; vôta la carrozza e si 
porta la càscia cu li dinari. Don Antoninu comu pirdíu 
di vista la carrozza, si va a 'mmarca, e parti pi Palermu. 
Lu primu, ij' nni sò parrinu; e la parrinu cci fici 'na festa. 
—  «E   mè  patri  e  mè   matri?»  dici   Don  Antuninu. — 
«Eh! figliu; su' ridutti a la miseria, e tennu un fùnnacu a 
S. Antuninu539.» — «Vassa cci va, parrinu, e cci lu dici 
ca li vogliu vìdiri.» Va lu cumpari: — «Cumpà', e di vo­
stru figliu Ninu chi si nni dici?» — Risposta di lu patri: 
— «Nenti, cumpà', nun mi  nni parrati!» — «Ora, cci 
dici lu cumpari, zoccu diciti diciti; si i' lu trovu a vostru 
figliu, io vi l'hê purtari ccà, a mè figliozzu.» — «Si mè 
figliu voli vèniri 'n Palermu, i' intra nun lu vogliu: chi si 
nni jissi a guardari porci a S. Aràsimu540.» Lu cumpari 
ridennu ridennu  cci  lu   va  a  cunta  a   lu   figliuozzu.  — 
«Cci vaju, dici la figliuozzu, a S. Aràsimu!» E si nni ij' 
ddà, a guardari porci.

Ora   chistu,   di   picciliddu,   sapiva   sunari   lu   friscalò­
ru541; e sunannu sunannu 'nsigna' li porci a marciari, e a 

537 E gli mandò la medaglia di Generale.
538 Il fiaccheraio lo precipita da un ponte.
539 Fuori Porta di S. Antonino in Palermo sono molti fondachi per mulattieri 

e trafficanti che vengono da vari punti della Sicilia.

540 S. Erasmo in Palermo.
541 Friscalòru, in Pal. friscalettu, zufolo.

276

Fiabe novelle e racconti popolari siciliani – Vol. II

Giuseppe Pitrè

jirisi mussu mussu comu avissiru a fari guerra. Un jornu 
tra di l'âtri cci appi a jiri lu Re; s'adduna chi chistu 'nsi­
gnava li porci cu stu friscalòru; dici: — «Stu picciottu è 
'na gran testa; veni a diri ca pò 'nsignari li surdati; ora lu 
fazzu Ginirali pi mari e pi terra.» E cci duna la mrâglia 
di Ginirali.

Lassammu a chisti, e pigliammu a la muglieri di Don 
Antuninu, chi nun si vidi viniri a lu maritu. Si piglia 'na 
quantità di summi  di dinari, li robbi di spunsaliziu di 
maritu e muglieri e parti pi Palermu. A Palermu appura 
ca lu patri e la matri di lu maritu avianu stu funnacu a S. 
Antuninu, e ij' a stari ddà. Lu mazzujornu si li fici ac­
chianari a pranzu cu idda. Mangiannu, dici a lu patri: — 
«Ora figli nu nn'aviti?» — «Sissi', unu, ed è tantu river­
su ca m'arridducì' a dimannari.» — «'Nca mannàtilu a 
chiamari,» cci dici la furastera. — «Vassa lu lassa perdi­
ri, ca lu mannai a guardari porci,» dici lu patri. — «Ma 
facìtilu vèniri, quantu lu viju.» Piglia lu patri e lu manna 
a chiama. La furastera fa fari spisa, e 'na bella cassata 
fici   accattari.   Vinni   lu   picciottu,   e   nun   la   canuscíu   a 
idda. Idda spartiva, e a iddu cci nni dava cchiù assà': di 
la cassata cci nni detti menza di chinu e chinu542. Lu pa­
tri sempri dicía: — «Vassa lu lassa jiri a ssu porcu, ca 
nun si lu merita.»

542 Idda ecc. Essa divideva, e a lui (al marito) dava molto (di quel che divi­
deva). Della cassata gliene diede un'intiera metà. (Cassata, dolce di zucchero e 
ricotta: torta).

277

Fiabe novelle e racconti popolari siciliani – Vol. II

Giuseppe Pitrè

Finuta di mangiari la furastera si ij' a vèstiri di li robbi 
di lu spunsaliziu. Lu maritu comu la vitti la canuscíu e si 
l'abbrazzà'; li so' robbi eranu pronti, e s'ha vistutu di Gi­
nirali di lu Regnu di Lònnira e di chiddu di Napuli. Sub­
bitu s'hannu prisintatu a li funnacari: — «Vassa binidi­
ca, Papà;  Vassa   bininidica,  Mamà.»  —  «Chistu  è mè 
maritu.» — «Chista è mè muglieri»; e cci cuntanu tuttu 
lu passaggiu. Cci fu 'na gran cuntintizza 'nta dda casa; e 
la nora detti 'na bona summa di dinari a li so' soggiri e a 
lu parrinu ch'avía vulutu tantu beni a lu maritu d'idda. 
Dopu jorna partèru pi Lònnira, e si guaderu sempri cu la 
santa paci.

Iddi ristaru maritu e muglieri,
E noi ristamu scàuzi di peri.

Cianciana543.

VARIANTI E RISCONTRI

Un fatto simile si narra in Palermo col titolo  Lu Zu Mommu  
Battagghia; in cui questo Battaglia era ultimo di tre figli d'un car­
bonaio, ed ebbe nè più nè meno le avventure del nostro D. Anto­
nino. Questa qui non è una vera fiaba; ma della fiaba ha molti ca­
ratteri.

Come nella nostra novella il padre di D. Antonino dice che per 
lui il figlio potrebbe andarsene a guardar porci a S. Erasmo, così 
nel Racconto del Facchino di G. PIAGGIA, Nuovi studi sulle memo­
rie della città di Milazzo  (Palermo, 1866) p. I. lib. VI, cap. IX; 

543 Raccontato da maestro V. Restivo, e raccolto dal signor Gaetano Di Gio­

vanni.

278

Fiabe novelle e racconti popolari siciliani – Vol. II

Giuseppe Pitrè

uno che urta nel facchino esclama: «Oh! bestia, vattene a Napoli, 
se non sai far nulla!» Ed il facchino parte.

279

Fiabe novelle e racconti popolari siciliani – Vol. II

Giuseppe Pitrè

LXXXVI. 

Sfurtuna.

'Na vota si riccunta ca cc'era un Re e 'na Riggina; stu 
Re e sta Riggina avìanu setti figghi fimmini, e la cchiù 
nica si chiamava Sfurtuna. Cci veni 'na gran guerra a lu 
patri; perdi, e lu levanu di lu tronu, e lu pigghianu pri­
ciunèri. Essennu stu Re priciunèri, la casa vinni a dipèr­
diri.   La   Riggina   appi   a   lassari   lu   palazzu   e   s'appi   a 
'dduari 'na casa di sparagnu. Li cosi cci jàvanu sempri a 
coddu sutta544, e s'arridducíu 'nta un statu ca pi miraculu 
avìanu di manciari. 'Na jurnata passa un putiàru: la Rig­
gina lu chiama p'accattari dui ficu545; 'nta mentri accatta 
sti ficu, passa 'na vecchia e cci addimanna la carità. — 
«Ah! matri granni546, cci dici la Riggina, s'io putissi, àu­
tru chi la caritati vi farría; ma io nun pozzu, ca sugnu 
puviredda.»  —  «E   com'è   ca  siti   puviredda?»,  cci   du­
manna la vecchia. — «Ah! matri granni! 'un sapiti ca io 
sugnu la Riggina di Spagna, e pi 'na guerra chi cci ficiru 
a mè maritu, cadivi 'n vàscia fortuna!» — «Mischined­
da! raggiuni aviti. Ma lu sapiti l'accaciùni ca tutti cosi vi 
vannu a coddu sutta? 'Nta la casa aviti 'na figghia ca è 

544 Jiri a coddu sutta, cadere a gambe levate, andare in rovina.
545 'Na jurnata ecc. Un bel giorno passò un fruttaiuolo; la Regina lo chiama 
per comprare dei fichi, (dui, numero che suol significare quantità indetermina­
ta, ma sempre piccola).

546 Matri granni, patri granni, detto per rispetto a' vecchi, e particolarmente 

a' poveri e bisognosi.

280

Fiabe novelle e racconti popolari siciliani – Vol. II

Giuseppe Pitrè

veru sfurtunata; e 'un vi putiti vìdiri lustru mentri l'aviti 
'nta la casa.» — «Ora, a mè figghia nn'hê mannari?!» — 
«Sissignura.»   —   «E   cu'   è   sta   sfurtunata   di   li   me' 
figghi?» — «Chidda ca dormi cu li manu 'n cruci. Sta­
notti jiti passannu cu la cannila davanti li vostri figghi: a 
cui cci truvati li manu 'n cruci, chista nn'aviti a mannàri. 
Mannannu a chista, vui vincìti li regni ch'aviti pirdutu.»

A menzannotti la Riggina pigghia lu lumi e passa tutti 
li figghi; e nudda l'avía li manu 'n cruci. L'urtima trova 
Sfurtuna cu li manu 'n cruci. — «Ah! figghia mia!? A 
tia nn'hê mannari!?» E 'nta mentri dici accussì, s'arru­
spìgghia Sfurtuna e vidi a sò matri cull'occhi chianciuli­
ni547 — «Ch' aviti, mamà?» — «Nenti, figghia mia. Vin­
ni 'na vecchia, accussì e accussì, e mi dissi ca tannu mi 
pozzu vìdiri lustru quannu nni mannu di la mè casa a 
dda figghia sfurtunata chi dormi cu li manu 'n cruci...; e 
sta sfurtunata si' tu!..» — «E chianciti pi chistu? cci dis­
si Sfurtuna: ora mi vestu e mi nni vaju.» S' ha vistutu, 
s'ha fattu 'na truscitedda e si nn'ha jutu.

Camina, camina, s'arridduci a 'na banna sularìna, ca 
cc'era 'na sula casa tirrana. 'Nta sta casa tirrana senti tes­
siri, e talía. Una di chiddi chi tissìanu cci dici: — «Vôi 
tràsiri ccà?» — «Sissignura,» cci dici Sfurtuna. — «E 
nni vôi sèrviri?» — «Sissignura.» E s'ha misu a scupari 
e a travagghiari. A la sira li fimmini cci dicinu: — «Sen­
ti, Sfurtuna: nuàtri la sira niscemu:  e ti 'nchiujemu di 
fora, tu poi ti 'nchiuj di dintra; e comu nuàtri turnamu, tu 

547 La vide con gli occhi lagrimosi per pianto.

281

Fiabe novelle e racconti popolari siciliani – Vol. II

Giuseppe Pitrè

nni grapi; ma duna a cura 'unn'arrobbanu la sita, lu gal­
luni e zoccu avemu fattu548.» E si nni vannu.

Arrivannu a la menzannotti, Sfurtuna senti scrùsciu di 
fòrficia, e vidi ca 'na fimmina cu 'na fòrficia cci tagghia­
va tutta la robba d'oru di lu tilàru; e chista era la sò mala 
Sfurtuna.   A   lu   'nnumani   vennu   li   patruni;   gràpinu   di 
fora, idda grapi di dintra: tràsinu e comu tràsinu vidinu 
dda minnitta 'n terra. — «Ah! sbriugnata! e chista è la 
ricumpensa pi chiddu chi t'avemu fattu!... Fora!» E cu 
un càuciu nni l'hannu mannatu fora.

Sta mala vinturusa accuminzò a caminari pi li campa­
gni. Prima di tràsiri 'nta un paisi, si ferma davanti 'na 
putía unni si vinnía pani, ligumi, vinu e tant'àutri cosi. 
Addimanna la carità; e la patruna di la putía cci ha datu 
un bellu pezzu di pani, tumazzu e un bicchieri di vinu. 
La sira, cci parsi piatusa, e la fici arristari dintra la putía 
'mmenzu   'na   pocu   di   sacchi.   S'arricogghi   lu   maritu; 
mancianu; e si curcanu. La notti sèntinu un casa di dia­
vulu: li stipi tutti stuppati549 e lu vinu casa casa. Lu ma­
ritu vidennu  stu  pricipiziu,  si   susi   e  vidi sta picciotta 
curcata chi si lamintava. — «Ah! sbriugnata! chistu tu 
avisti a essiri550!» Pigghia 'na stanga e cci ha ruttu la te­
sta e nni la mannau.

548 A la sira ecc. La sera le donne (che la teneano) le dicono: «Senti, Sfortu­
na: noialtre la sera usciremo, e ti chiuderemo di fuori, tu poi ti chiuderai di 
dentro. Appena noi torneremo, tu ci aprirai; ma bada che non rubino la seta, i 
galloni e quel che abbiamo tessuto.
549 Le botti di vino tutte stappate.
550 Oh svergognata! (autrice di tutto) questo devi essere stata tu!

282

Fiabe novelle e racconti popolari siciliani – Vol. II

Giuseppe Pitrè

La puviredda, chiancennu, si nni iju senza sapiri unni 
jiri e unni sbattiri. A jornu vidi 'nta 'na campagna 'na 
fimmina chi lavava. — «Chi hai ca talii?» cci dici sta 
fimmina.   —   «Sugnu   spersa.»   —   «E   sai   lavari?»   — 
«Sissignura.» — «Dunca resta ccà a lavàri cu mia; io 
levu di sapuni, e tu arricenti.» Mischina, chidda accu­
minzò a sciacquari li robbi e poi si misi a stènniri. Comu 
si jàvanu asciucannu, li java cugghiennu. Poi si misi a 
puntiari, poi l'amitau, e a la finuta poi li 'mpianciau551.

Jamu ca sti robbi eranu di lu Riuzzu. Comu lu Riuzzu 
li vitti, cci pàrsiru 'na cosa bella assai. — «Gnà Franci­
sca, dici, vui quannu mai m'aviti fattu sti robbi! Pi sta 
cosa, io vi vogghiu fari un cumprimentu.» E cci ha datu 
deci unzi. La Gnà Francisca cu sti deci unzi vistíu bedda 
pulita a Sfurtuna: e poi accattò un saccu di farina, e fici 
lu pani; 'mmenzu stu pani fici dui beddi cucciddata 'nci­
minati   ca   dicianu:   —   «Manciami,   manciami552.»   Lu 
'nnumani si vôta cu Sfurtuna e cci dici: — «Cu sti dui 
cucciddati vattìnni a ripi di mari; chiama a la mè Sorti: 
«Ah! Sorti di la Gnà Francisca!» pi tri voti. A li tri voti 
idda affàccia; cci duni un cucciddatu e mi la saluti. Poi 
ti fa' 'nsignari unni stà la sò Sorti, e idda ti la 'nsigna.

551  Io levu di saponi  ecc. «Io andrò lavando il bucato e tu andrai risciac­
quando.» Poveretta, la Sfortuna cominciò a sciaguattare i panni e poi si mise a 
tenderli. Appena che andavano rasciugando, essa li raccogliea. Poi si mise a ri­
mendare; indi gli insaldò, e da ultimo li stirò.

552 In mezzo agli altri pani fece due bucellati pieni di anice e sesamo vera­

mente appetitosi.

283

Fiabe novelle e racconti popolari siciliani – Vol. II

Giuseppe Pitrè

Sfurtuna, ticch ticch553; si nni va a ripa di mari. — 
«Ah Sorti di la Gnà Francisca! Ah Sorti di la Gnà Fran­
cisca!! Ah Sorti di la Gnà Francisca!!!» Veni la Sorti di 
la Gnà Francisca, e Sfurtuna cci fa la 'mmasciata e cci 
duna lu cucciddatu. Poi   cci dici:   —  «Sorti  di la Gnà 
Francisca, vassía mi la voli fari la carità di 'nsignàrimi 
unni stà la mè Sorti?» — «Senti ch'ha' a fari; pigghia pi 
sta trazzèra554: camina un pezzu; poi trovi un furnu; vici­
nu lu scupazzu cc'è 'na vecchia smagarata555; pigghiala 
cu lu bonu: dùnacci lu cucciddatu: chissa è la tò Sorti. 
Vidi ca idda ti fa mali sgarbi, e nun lu voli; tu cci lu las­
si e ti nni vai.»

Sfurtuna va, e va nna lu furnu, trova sta vecchia, e 
macàri si sfrinziau a vidilla quant'era lorda, fitusa, mic­
ciusa e smagarata556. Cci apprisenta lu pani, e cci dici: 
— «Surticedda mia, pigghiatillu.» — «Vattìnni, vattìn­
ni! ca 'un vogghiu pani»: cci dici la vecchia, e si vôta la 
facci. Sfurtuna cci posa lu cucciddatu, e si nni va; e si 
nni va nna la Gnà Francisca.

Lu 'nnumani era capu di simana, si mìsinu a lavari li 
robbi: la Gnà Francisca assammarava e 'nsapunava: idda 
stricava e arricintava557. Comu fôru asciutti, Sfurtuna li 
553 Ticch ticch, imitativo del suono delle pedate di Sfortuna camminando.
554 Trazzèra, quasi tracciera, viottolo mulattiere.
555 Presso la fossa dello spazzaforno è una vecchia strega.  Smagarata che 

ha della magàra.

556 Sfortuna va al forno, trova questa vecchia, e quasi si ebbe ribrezzo a ve­

derla, tanto era sporca, puzzolente, cisposa e brutta quanto una strega.

557 La gnora Francesca smollava e insaponava i panni; Sfortuna li lavava e 

risciacquava.

284

Fiabe novelle e racconti popolari siciliani – Vol. II

Giuseppe Pitrè

puntiau e li 'mpianciau. La Gnà Francisca li metti 'nta un 
cannistru e li porta a Palazzu. Lu Riuzzu comu li vidi 
cci dici: — «Gnà Francisca, megghiu mi la vuliti cunta­
ri; chisti su' robbi ca 'un mi l'aviti fattu mai accussì.» E 
cci duna un cumprimentu di deci unzi.

La Gnà Francisca accatta l'àutra farina e fa 'n'àutri du' 
cucciddati pi la Sorti, e manna Sfurtuna cu lu dittatu di 
dariccillu, e poi pigghiarisilla cu lu bonu558, lavalla, pit­
tinalla, macàri pi forza. Ma era ura di fari li robbi: e 
quannu   fôru   lesti,   la   Gnà   Francisca   cci   li   purtò   a   lu 
Riuzzu. Lu Riuzzu s'avía a maritari, e comu s'avía a ma­
ritari cci piacía ca li robbi cci vinianu accussì belli; e cci 
detti vint'unzi di cumprimentu a la Gnà Francisca. La 
Gnà Francisca accatta la farina pi l'aùtru pani, e 'na bella 
vesta, cu lu sò guardaspaddi, la sò faredda, li so' fazzu­
letta fini, la pumata,  un pettini e àutri strùcciuli pi la 
Sorti di Sfurtuna. Ficiru un cucciddatu; Sfurtuna si lu 
pigghiau e iju a lu furnu. — «Ah Surticedda mia, te' ccà 
stu cucciddatu.» L'afferra e la metti a stricari cu sponsa 
e sapuni, e la pittinau bedda pulita. — «Senti, Sfurtuna, 
cci dici la vecchia: pi stu beni chi m'ha' fattu ti dugnu 
stu marzapaneddu pi li toi bisogni.» Era un marzapani 
comu chisti di li cirina559.

Sfortuna vulau a la casa di la Gnà Francisca, grapíu 
stu marzapani, e truvau un parmu di galluni. — «Uh! 

558 E manda Sfortuna dicendole che dia alla vecchia il bucellato, e poi se la 

prenda colle buone.

559 Era uno scatolino come questi ove si mettono i zolfanelli.

285

Fiabe novelle e racconti popolari siciliani – Vol. II

Giuseppe Pitrè

dici, mi paría chi era!» e l'ha jittatu a lu funnu di lu can­
taranu.

La   simàna   appressu   lavàru   l'àutri   robbi;   e   la   Gnà 
Francisca va a Palazzu. Lu Riuzzu era abbuttatu ca 'nta 
l'àbbitu di lu 'nguàggiu di la zita cci ammancava quantu 
un parmu di galluni; e 'nta lu sò Regnu 'un si trovava l'a­
guali. Trasi la Gnura Francisca: — «Chi havi, Riuzzu? 
(cà la Gnà Francisca cci avia cunfidenza cu lu Riuzzu). 
— «E chi vogghiu aviri! haju ca m'haju a maritari, e 'nta 
l'àbbitu di 'nguàggiu di la mè zita cci manca quantu un 
parmu di galluni ca 'un si nni trova nuddu.» — «E Sò 
Maistà chi si cunfunni? Ora vegnu io.» E chi fa? va a la 
casa, e pigghia ddu pezzu di galluni jittatu a lu funnu di 
lu cantaranu e cci lu porta. L'appattanu, ed era lu stissu. 
Dici lu Riuzzu: — «Pi sta confusioni chi tu m'ha' livatu, 
io ti vogghiu pagari a pisu d'oru stu galluni.» Ha pig­
ghiatu 'na valanza, 'nta un latu metti  lu galluni e 'nta 
l'àutru l'oru. Jamu ca lu galluni non pisava mai. Pigghia 
'na statía; la stissa cosa. — «Gnà Francisca, bona mi la 
vuliti cuntari. 'Un pò essiri mai ca stu pizzuddu di gallu­
ni pisa tantu. Di cu' è?»

La Gnà Francisca, stritta e mala parata, cci cunta tuttu 
lu passaggiu. Lu Riuzzu vosi vìdiri a Sfurtuna, e la Gnà 
Francisca la fici vèstiri bedda pulita, ca li rubbiceddi cci 
l'avia jutu assummannu, e cci la purtau. Comu Sfurtuna 
trasíu 'nta li càmmari riali, (cci mancava 'ducazioni, ca 
era   figghia   di   Rignanti?)   fici   'na   bella   rivirenza.   Lu 
Riuzzu la saluta e la fa assittari. Poi cci spija: — «E tu 

286

Fiabe novelle e racconti popolari siciliani – Vol. II

Giuseppe Pitrè

cu' si'?» — «Io sugnu Sfurtuna, la figghia nica di lu Re 
di Spagna, chiddu ca fu scacciatu di lu tronu e fu pig­
ghiatu   priciunèri.   La   mè   mala   vintura   m'ha   fattu   jiri 
spersa pi lu munnu, suffrennu mali disprezzi e vastuna­
ti.» E cci cunta una di tuttu. Lu Riuzzu fa chiamari sub­
bitu a chiddi ch'avianu tissutu li galluna e poi la mala 
Sorti cci l'avía tagghiatu cu la fòrficia, e cci spija quantu 
cci avíanu custatu ddi galluna. Iddi cci dicinu, mittemu, 
ducent'unzi. Lu Riuzzu pigghia e cci duna ducent'unzi; e 
poi cci dici: — «Chista povira giuvina chi vui vastunià­
stivu è figghia di Rignanti; pinsati ca sti cosi, di dari va­
stunati, nun si fannu. Avanti!»

Fa chiamari a chiddu chi cci avìanu spinucciatu li sti­
pi560, e cci spija di lu dannu ch'avía avutu. — «Triccen­
t'unzi...» E Lu Riuzzu cci paga triccent'unzi, e cci dici: 
«'N'àutra vota, sta cosa di dari vastunati a 'na figghia di 
Rignanti, nun si fa. Avanti!» — Poi ha lassatu la zita an­
tica, ca 'un facía pi iddu, e s'ha maritatu cu Sfurtuna: e 
pi dama di Curti cci detti la Gnà Francisca.

Lassamu a lu Riuzzu beddu cuntenti, e pigghiamu a 
la matri di Sfurtuna. Ddoppu la partenza di sta figghia, 
la rota cci vutò 'n favùri sina ca 'na vota cci veni lu frati 
e li niputi cu 'na forti armata e cci hannu vinciutu lu Re­
gnu. La Riggina cu li so' figghi si jeru a 'mpalazzari 'nta 
lu palazzu anticu e ddà stavanu cu tutti li beddi cummi­
ditati; ma sempri cu la pena di Sfurtuna, ca 'un ni sapìa­
nu cchiù nè nova nè vecchia. Cerca di ccà, duna lingua 

560 Fa chiamare colui cui erano state spillate le botti del vino.

287

Fiabe novelle e racconti popolari siciliani – Vol. II

Giuseppe Pitrè

di ddà, all'urtimata l'unu di l'àutru sappiru unn'eranu. E 
comu? ca lu Riuzzu comu sappi ca la matri di Sfurtuna 
avía vinciutu li Regni, cci mannau 'mmasciaturi, e cci 
fici sapiri tuttu. Cunsiddirati la cuntintizza di sta matri. 
Cci iju cu Cavaleri e Dami di Curti. Comu vidi a sò fig­
ghia, si cci accìccia a lu coddu e nun la lassa cchiui. Poi 
vìnniru li figghi, e cunsiddirati puru la sò cuntintizza; e 
ficiru 'na gran festa pi tuttu lu Regnu, e arristaru filici e 
cuntenti.

Palermo561.

VARIANTI E RISCONTRI

La suoru sfurtunata.

'Na vota c'eranu tri suoru. Una si chiamava Rosa, n'àutra Cun­
cetta, e n'àutra Peppa. Sti suoru nun si putìanu vìdiri, e ogni mu­
mientu si sciarriavanu. A chidda chi iddi 'un putianu vidiri, ca era 
Peppa, la notti mentri chi idda durmia, ci iju la mali Sorti e la 
chiamau: — «Peppa, Peppa!» e poi si nni iju a lu liettu di la suoru 
cchiù granni e ci mittia un cutieddu sutta lu chiumazzu. Rosa lu 
'nnumani comu iju pi livari lu liettu vitti lu cutieddu e dissi: — 
«Cu' fu chi mi misi lu cutieddu a lu capizzu? Chissa nun potti es­
siri menu di Peppa, pirchì nui sempri cu idda ni sciarriamu.» Al­
lura iju pi Peppa cu un vastuni, e ci iju a dari vastunati. Lu 'nnu­
mani di notti la mala Sorti la iju a chiamari arrieri: — «Peppa, 
Peppa!» e allura pigghiau un cutìcchiu562, e lu iju a misi sutta lu 
chiumazzu  di Cuncetta.  Lu 'nnumani  Cuncetta livau lu liettu  e 

561 Raccontata dalla Messia.
562 Cuticchiu, o cuticchia, pietra, ciottolo.

288

Fiabe novelle e racconti popolari siciliani – Vol. II

Giuseppe Pitrè

truvau lu cutìcchiu. Spijau; e comu vitti ca nuddu ni sapía nenti, 
si misi a dari vastunati a Peppa.

La notti appressu la Sorti la chiamau arrieri, e ci iju a mettiri 
un paru di fuòrfici sutta lu sò stissu capizzu. A lu 'nnumani Peppa 
livau lu liettu e vitti lu paru di fuòrfici. Spijau a li so' suoru, e si 
'ntinnía liggitimari pi li notti passati: — «Cu' fu ora, ci dissi, ca 
misi li fuòrfici sutta lu mè stissu capizzu?» Li suoru tantu si pir­
suadieru, e idda ci cuntau lu fattu ca notti pi notti si sintía chiama­
ri di 'na pirsuna. Ficinu paci e camparu 'nta la santa unioni.

Polizzi-Generosa.

Lu Scarparieddu (Vallelunga).

Un padre avea quattro figlie, tutte belle, ma tutte corte di sor­
te. La piccola era stata fatata nella testa. Un calzolaio capitò alla 
lor casa, e poichè seppe della mala ventura di tutte e quattro le fi­
glie, consigliò la madre a cacciar fuori colei cui troverebbe colle 
mani in mezzo a' capelli. Fu trovata così la minore delle figlie, 
Rosina, e la madre abbandonolla in un bosco; e così le sorelle po­
terono andare a marito. La ragazza fu presa a' suoi servigi da un 
comprator di galline. La notte venne la Sorte, ruppe tutte le stovi­
glie, mise una pietra in mano a Rosina e partì. Rosina creduta rea, 
fu cacciata. La prese una monacella, che da sette anni lavorava ri­
camando in oro una cappa magna. La notte venne la Sorte, e ta­
gliuzzò la cappa, e le forbici mise in mano alla giovane, la quale 
perciò la dimane fu mandata quasi a bastonate. Incontratasi in una 
vecchia, questa le consigliò di fare un'intrisa in un vaso di fiori, 
salire con esso una montagna e chiamare la Sorte. Essa verrebbe, 
mangerebbe di quella intrisa; pregassela di aiuto. La Sorte man­
giò dell'intrisa; in compenso diede alla ragazza una matassina di 
seta consigliandole che portassela a casa alla vecchia, e non la ce­

289

Fiabe novelle e racconti popolari siciliani – Vol. II

Giuseppe Pitrè

desse che a peso soltanto. All'abito del re mancava una frangia; la 
offerse la bella, ed egli la sposò ecc.

Una bella variante di questa fiaba è in GONZENBACH, n. 21: Die 
Geschichte von Caterina und ihrem Schicksal (La novella di Ca­
terina e della sua Sorte). La invocazione della Sorte è anche nella 
nostra XIII. Il Köhler non trova nessun raffronto con questa no­
vella.

290

Fiabe novelle e racconti popolari siciliani – Vol. II

Giuseppe Pitrè

LXXXVII. 

Don Giuvanni Misiranti.

Si riccunta ca cc'era 'na vota 'n Palermu stu Don Giu­
vanni Misiranti, ca lu jornu addisiava pani e la notti rob­
ba. 'Na jurnata, dispiratùni, niscíu fora la porta563 e dissi: 
— «O Sorti mia! e accussì m'abbannunasti!» e sduna a 
caminari. Mentri camina, trova 'na bella fava; càlasi e si 
la pigghia. Ddà vicinu cc'era un pitruni; Don Giuvanni 
Misiranti   s'assetta.   Dici:   —   «Ora   io   haju   truvatu   sta 
fava; ora la chiantu; e sta fava fa un pedi di favi, e nni 
vennu tanti vajàni564. Sti vajàni li siccu; all'annu li chian­
tu 'nta li mignani565, e mi fannu favi cu la pala.... A li tri 
anni mi pigghiu 'n gabella un jardinu; chiantu sti favi, e 
vidi quantu mi nn'hannu a fari! A li quattr'anni m'addùu 
un magasenu, e io addiventu un niguzianti grossu...»

Quannu cci parsi ad iddu si susi di lu balatuni e cami­
nannu caminannu va fora  porta S. Antuninu. Vidi 'na 
fila di magaseni, e 'na fimmina assittata davanti la porta 
di unu di chiddi. — «Bona donna, dici, si locanu sti ma­
gaseni?» — «Gnursì, cci arrispunniu dda fimmina; cu' si 
l'havi a 'dduari?» — «Lu mè patruni, cci dici Don Giu­
vanni Misiranti. Cu cu' hê essiri?» — «Cu la signura chi 
stà   ccà   susu.»   Don   Giuvanni   pinsannu   pinsannu   va 

563 Un giorno, essendo senza un quattrino in tasca ed affamato (dispiratùni) 

uscì fuori la porta della città.

564 Vajana, guscio ove nascono i legumi, baccelli.
565 Mignanu, testo bislungo e a più facce.

291

Fiabe novelle e racconti popolari siciliani – Vol. II

Giuseppe Pitrè

nn'un cumpari suo. — «Cumpari, cci dici, pi lu San Giu­
vanni 'un mi l'aviti a diri di no566: m'aviti a 'mpristari pi 
vintiquattr'uri un vistitu vostru.» — «Gnursì, cumpari.» 
E Don Giuvanni s'ha vistutu di tuttu puntu sina a lu ra­
lòggiu e a li 'nguanti. Poi va nn'un varveri e si va a fari 
frisari, e beddu pulitu va fora porta S. Antuninu. Comu 
vidi   a   la   fimmina567  si   finci   un   signuri   e   cci   dici:   — 
«Bona donna, avantieri vinni lu mè criatu pi 'nfurmàrisi 
si sti magaseni s'adduàvanu?» — «Sissignura, voscenza 
chi li voli vidiri ora? Voscenza veni ccà cu mia, ca l'ac­
cumpagnu nni la mugghieri di lu mè patruni.» E li  vo­
scenza  jàvanu a pettu di cavaddu. Don Giuvanni, tuttu 
assignurinatu, acchiana susu cu la fimmina e trasi nni la 
patruna di li magaseni. Sta signura vidennu stu galanto­
mu cu cappeddu, 'nguanta e catina d'oru cci fici tanti ci­
rimonii; Don Giuvanni trasiu. Discursu porta discursu, 
trasi e trasi 'na bedda picciotta. Don Giuvanni alluzzau; 
dici: — «Chi cc'è sta signura a vossia?568» — «Figghia,» 
cci dici la patruna. — «Schetta?» — «Schetta.» — «Cci 
haju piaciri: io puru sugnu schettu.» Ddoppu un pizzud­
du, dici: — «Eppuru eppuru ca di lu nigoziu di li maga­
seni avemu a passari a chiddu di la figghia. La signura 

566 Compare, gli dice Don Giovanni: pel nostro comparatico non mi avete a 
negare un favore. - Vedi vol. I, pag. 73 nota 4 [nota 581 nell’edizione elettroni­
ca Manuzio].

567 Fimmina, donna di servizio, fante.
568 Questa signora (che è entrata adesso - dimanda D. Giovanni alla padrona 

dei magazzini) che è a Lei? (le è forse parente?)

292

Fiabe novelle e racconti popolari siciliani – Vol. II

Giuseppe Pitrè

chi nni dici?» — «Tutti cosi ponnu succediri....» cci ar­
rispunni la patruna.

Vieni lu maritu; Don Giuvanni si susi e lu rivirisci: 
— «Io sugnu patruni di terri mei, e vurría lucàrimi li tri­
dici magaseni chi vui aviti, pi 'nchiuìricci favi, cìciri e lu 
restu di lu ricôtu569. E si tantu nun vi dispiaci, io vurria 
pi mugghieri a sta figghia ch'aviti.» — «E vui comu vi 
chiamati?» — «Io mi chiamu  Don Giuvanni Misiranti, 
Patruni di cìciri e favi, o tanti o quanti.» — «Dunca, 
Don Giuvanni, datimi vintiquattr'uri di tempu, ca vi du­
gnu risposta.» Don Giuvanni torna nni lu cumpari e si 
fici 'mpristari un àbbitu diffirenti; e la fava si la sarvau 
la prima, ca la guardava cu l'occhi e li gigghia. La sira la 
matri s'ha arritiratu a la figghia e cci ha parratu; cci dissi 
ca la vulía Don Giuvanni Misiranti, patruni di cìciri e 
favi o tanti o quanti. La figghia cci dissi di sì, e lu 'nnu­
mani Don Giuvanni comu appi la risposta si 'ntisi di la 
terra a lu celu; e tuccò la fava di la sacchetta. — «Dun­
ca, dici, io vurría spicciarimi prestu, pirchì l'affari mei 
nun mi pirmettinu di perdiri tempu.» — «Gnursì, Don 
Giuvanni, cci dici lu patri e la matri di la picciotta; vi 
piaci ca 'nta la simana chi trasi si spiccianu li capituli?»

Lu 'nnumani Don Giuvanni cuntintuni si nni va nni lu 
cumpari pi farisi 'mpristari 'n'âtru àbbitu diffirenti; e la 
soggira a vidillu ca ogni jornu canciava un vistitu, dicia: 
— «Daveru ca stu Don Giuvanni havi ad essiri un gran 
niguzianti; viditi comu cumparisci!» 'Nsumma sinu a lu 

569 Ricôtu e ricôta, ricolto, ricolta.

293

Fiabe novelle e racconti popolari siciliani – Vol. II

Giuseppe Pitrè

jornu ca si firmaru li capituli, lu Don Giuvanni un àbbi­
tu livava e n'àutru nni mittía. La dota fu dumila unzi di 
munita d'oru cuntanti, sparti di lu lettu e di la biancaria. 
Comu Don Giuvanni si vitti ddi dinari davanti, s'arri­
criau; accuminzò a spenniri: e di li stessi dumila unzi 
pigghiau quantu cci vosi pi fàricci lu cumprimentu a la 
zita; iddu si vistíu comu un signuruni e s'arranciau pi li 
festi. All'ottu jorna di li capituli, Don Giuvanni senza nè 
aviri nè tèniri si maritau; e la fava 'nta la sacchetta! Si 
maritau: cci fu lu gran zitaggiu, e Don Giuvanni facía la 
vita di lu baruni. A li quinnici jorna, lu scialabajoccu570 
cci java siddiannu a la soggira; e cci dici: — «Don Giu­
vanni,   quannu   vi   la   purtati   a   mè   figghia   a   li   vostri 
fèuda? È ura di la ricôta.» Don Giuvanni si 'ntisi acchia­
nari la sangu 'n testa. Pigghia la fava, e cci dici: — «Ah! 
Sorti mia,  e quannu m'ha' a' jutari?!» Fa priparari 'na 
bella littica pi sò mugghieri e pi sò soggira, e poi cci 
dici: — «È lu tempu di pàrtiri; jamu a Missina. Io vaju 
avanti a cavaddu; vuàtri mi viniti appressu; a lu tali pun­
tu nni videmu.»

Don Giuvanni si metti a cavaddu, e parti. Quannu cci 
parsi a iddu, lu primu locu bonu chi 'ncuntrau, chiama 
un mitateri: — «Te' sti dudici tarì: appena veni 'na littica 
cu dui signuri, si iddi ti spijànu di cu' è stu locu, tu cci 
ha' a diri ca è di Don Giuvanni Misiranti, Patruni di cì­
ciri e favi, o tanti o quanti.»

570 Lu scialabajoccu, lo scialo continuato.

294

Fiabe novelle e racconti popolari siciliani – Vol. II

Giuseppe Pitrè

Junci   la   littica:   —   «Bon   omu,   di   cu'   è   stu   beddu 
locu?» — «Di Don Giuvanni Misiranti, Patruni di cìciri  
e favi, o tanti o quanti.» E la matri cuntintuna di la fig­
gha. — N'àutru feu, la stissa cosa; e Don Giuvanni java 
avanti prujennu pezzi di dudici tarì, e tuccannu la fava 
'nta la sacchetta.

Arrivannu ca 'un cc'era cchiù di vìdiri, Don Giuvanni 
dissi: — «Ora 'un haju cchiù chi cci fari vìdiri; ora cercu 
di 'na lucanna, e li fazzu arripusari.» Si vôta, e vidi un 
palazzuni, cu 'na signurina affacciata. — «Psì, psì, » fa 
la signurina. Iddu comu si vidi chiamari, va e acchiana 
'nta lu palazzu. Comu java acchianannu si scantava ca 
allurdava li scali, tantu erano puliti e lucenti. La signuri­
na cci va a lu 'ncontru, e lu porta a fàricci vìdiri sti gran 
ninfi571, li gran tappiti, li gran mura d'oru zicchinu. — 
«Ti piaci stu palazzu?» — «E comu nun m'havi a piàci­
ri, dici Don Giuvanni; ca cci staría macari mortu...» — 
«Camina,   acchiana   susu.»   E   lu   porta   a   fàricci   vìdiri 
n'àutru   appartatu:   àbbiti,   giuàli,   petri   priziusi,   cosi   ca 
Don Giuvanni 'un si l'avía sunnatu mai. — «Li vidi sti 
cosi? sti cosi su' di tia e di tò mugghieri. Ccà cci su' li 
'ncartamenti; io ti nni fazzu un cumprimentu. Io sugnu 
dda fava chi tu ha' tinutu sarvata 'nta la sacchetta. Sattìl­
la guardari572: io mi nni vaju.» Don Giuvanni si vôta pi 
jittarisìcci a li pedi e ringrazialla, ma 'un vitti cchiù a 
nuddu. Curri a lu finistruni e affaccia. Comu 'ncugna la 

571 Ninfa, lumiera.
572 Sappitela guardare.

295

Fiabe novelle e racconti popolari siciliani – Vol. II

Giuseppe Pitrè

littica, la soggira talía e vidi a Don Giuvanni: — «Ah! 
figghia mia, chi gran sorti ch'avisti! Vidi tò maritu chi 
sorti di gran palazzu chi havi!» Comu tràsinu e scìnninu, 
dici la soggira: — «Don Giuvanni, stu gran palazzu avi­
ti?» — «'Unca vui chi vi cridìavu.» E la matri si javà va­
sannu a sò figghia e 'nta li robbi nun cci capía. Abbasta: 
Don Giuvanni li misi a fari girari; cci ammustrau li gioj, 
li 'ncartamentì di li fèuda; poi grapíu un suttirraniu unni 
cc'era oru e argentu cu la pala; poi li carrozzi, li lacchè e 
tutta la sirvitù: tutti cosi di fataciumi.

Hannu scritto a lu soggiru ca si vinnissi tutti cosi, nni 
facissi un bonu cumprimentu comu dicissimu a Ciccuz­
za, — dda fimmina chi Don Giuvanni avía truvatu da­
vanti la porta di lu magasenu, — e poi vinissi a lu palaz­
zu tali e tali vicinu Missina. Lu sòggiru vinníu una di 
tuttu e partíu e si nni iju a stari cu sò jènnaru e sò fig­
ghia; e camparu ricchi e cuntenti.

Palermo573.

VARIANTI E RISCONTRI

Vedi la novella seguente e i riscontri in essa notati.

573 Raccontata dalla Messia.

296

Fiabe novelle e racconti popolari siciliani – Vol. II

Giuseppe Pitrè

LXXXVIII. 

Don Giuseppi Piru574.

'Na vota cc'eranu tri frati, e avievanu un pedi di piru; 
e campavanu cu li soi pira. Un jornu un frati di chisti iju 
a cuògghiri sti pira e li vitti cuoti: — «Oh! fratuzzi miei! 
e cuomu faciemu ca tutti li pira nni li cugghieru?» Han­
nu pigghiatu, e lu cchiù granni si iju a ristari 'nta lu jar­
dinu pi guardari la nuotti stu piedi di piru. La notti lu 
picciuottu s'addurmiscíu; vieni lu 'nnumani lu frati miz­
zanu: — «E chi facisti, frati mieu? a suonnu ti jinchisti? 
'Un vidi comu li pira su' cuoti tutti? Stanuotti mi cci ar­
riestu jeu.» La notti si cci arristau lu frati mizzanu. Lu 
'nnumani cci va lu frati cchiù nicu: vidi lu riestu di li 
pira cuoti, dici: — «E tu si' chiddu ch'avivi a fari la bella 
guardia? Vattienni, ca stanuotti mi cci arriestu jeu: vi­
diemu si a mia mi la puonnu fari 'nta l'uocchi.» La nuot­
ti lu frati nicu si misi a sunari e a 'bballari sutta ddu pie­
di di piru; 'nta mientri ch'iddu 'un sunava cchiù, 'na vur­
pi cridennu ca lu picciuottu s'avia addurmisciutu, niesci 
e va acchiana supra lu piedi di piru e si cugghíu lu restu 
di   li   pira.   Comu   idda   stava   scinniennu,   lu   picciuottu 
pronti, la punta cu la scupietta e si misi pi sparàricci. La 
vurpi cci dissi: — «Nun mi sparari, Do Giuseppi; ca ti 

574 Questa novella è di Capaci, la cui parlata è curiosa più che per altro per 
l'accentuazione ed il tono. È superfluo il dire che i segni grafici non riescono a 
rendere quelle modificazioni eufoniche e glottiche.

297

Fiabe novelle e racconti popolari siciliani – Vol. II

Giuseppe Pitrè

fazzu chiamari Do Giuseppi Piru, e ti fazzu pigghiari a 
la figghia di lu Re.» Do Giuseppi cci dissi: — «E unni 
t'hê vidiri cchiù jeu? Lu Re chi ti vidi a tia? C'un càuciu 
chi ti duna, 'un ti fa cumpariri cchiù.» Lu Do Giuseppi 
Piru pi 'na cierta piatà, la lassau jiri. La vurpi si nni iju 
'nt'ôn voscu, e iju a chiamari tanta ciorta di caccia575: cu­
nigghia, liepri, quagghi; e si li purtò nni lu Re, ca era un 
spittaculu. — «Signuri Maistà, ccà mi manna Do Giu­
seppi Piru; s'havi a pigghiàri sta caccia.» Si vôta lu Re: 
— «Senti, vurpuzza, jeu la caccia mi la pigghiu; ma jeu 
a   stu   Do   Giuseppi   Piru   nun   l'haju   'ntisu   ammuntuari 
mai.» La vurpi cci lassò la caccia, e satò nni Do Giusep­
pi: — «Zittu, Do Giuseppi, ca la prima la fici: jivi nni lu 
Re, e cci purtai la prima caccia; e iddu si la pigghiau.»

Passannu 'na simana, la vurpi va nna lu vuoscu, chia­
ma li miegghiu armali: cunigghia, liepri, aciddazzi, e cci 
dici ca li vulía purtari nni lu Re. L'armali cci jeru, e la 
vurpi li purtau arrieri nni lu Re: — «Signuri Maistà, mi 
manna Do Giuseppi Piru, e cci manna sta caccia.» — 
Cci dici lu Re: — «Figghia mia, jeu chi sacciu cu' è stu 
Do Giuseppi Piru; cc'è paura ca iddu ti manna a 'n'àutra 
banna! Sai ch'ha' a fari: fàllu vèniri ccà a stu Do Giusep­
pi Piru, quantu jeu lu canusciu.» La vurpi cci vosi lassa­
ri la caccia, e cci dissi: — «Jeu nun sgarrai, ca lu patruni 
mi mannò ccà; e pi tali signali, mi dissi ca voli a la Rig­
ginedda pi mugghieri.»

575 Ciorta o sciorta, sorta.

298

Fiabe novelle e racconti popolari siciliani – Vol. II

Giuseppe Pitrè

Giuvannuzza576 turnò nni Do Giuseppi Piru, e cci dis­
si: — «Zittu, ca buoni vannu li cuosi; cu' n'àutra vuota 
chi tuornu nni lu Re, lu partitu è cumminatu.» Dici Do 
Giuseppi: — «Jeu tannu cci criju, quannu sugnu cu mè 
mugghieri.»

Giuvannuzza si nni iju nni 'na Mammadràa; dici: — 
«Cummari,cummari,   nni   l'aviemu   a   spàrtiri   l'uoru   cu 
l'uoru e l'argientu cu l'argientu?» — «Gnursì, cci dici la 
Mammadràa a Giuvannuzza: jiti a pricurari lu tùmminu 
e spartiemu l'uoru cu l'uoru e l'argientu cu l'argientu.» 
La Giuvannuzza iju nni lu Re e nun cci iju a diri: — 
«La Mammadràa vuoli 'mpristatu lu tùmminu;» cci iju a 
diri: — «Do Giuseppi Piru vuoli 'mpristatu 'antìcchia lu  
tùmminu quantu sparti l'uoru cu l'uoru e l'argientu cu  
l'argientu.» — «E cuomu, dici lu Re, stu Do Giuseppi 
Piru havi sti gran ricchizzi? 'Unca cchiù riccu è di mia?» 
E cci detti lu tùmminu. Cuomu arristau sulu cu sò fig­
ghia, discurriennu discurriennu cci dissi: — «'Unca veru 
è ca sto Do Giuseppi Piru è riccuni, ca sparti l'uoru cu 
l'uoru e l'argientu cu l'argientu....» Giuvannuzza porta la 
tùmminu a la Mammadràa, e comu java misurannu, si 
java ammucciannu uoru e argientu. Comu finisci, va nni 
Do Giuseppi Piru e lu iju a vèstiri di robbi tutti nuovi, 
àbbiti, un ruoggiu di domanti, cinturetti577, l'anieddu pi 
la zita, e tutti li cosi di quannu unu s'havi a jiri a 'ppun­

576 Giuvannuzza, dim. di Giuvanna, qui detto della volpe. Vedi PITRÈ, Anti­

chi usi e tradiz. pop. sic. nella festa di S. Giov. Batt., pag. 19, (Pal. 1872).

577 Cinturetti, anelli.

299

Fiabe novelle e racconti popolari siciliani – Vol. II

Giuseppe Pitrè

tari pi lu matrimoniu. — «Talè, Do Giuseppi, cci dici 
idda, ora jeu mi nni vaju avanti; tu vai nni lu Re, e ti va' 
a pigghi a la zita, e vi nni jiti a la Crèsia.» Do Giuseppi 
iju nni lu Re; si pigghiò a la zita, e si nni jeru a la Crè­
sia. Comu spidderu di maritarisi, la Rigginedda si misi 
'n carrozza e lu zitu si misi a cavaddu. Giuvannuzza fici 
attu a Do Giuseppi  Piru;  e  cci dissi:   —  «Jeu  caminu 
avanti; tu appriessu di mia; e li carrozzi e la cavallaria 
appriessu.»

Si mièttinu a caminari, e scuontranu 'na massaria di 
piecuri, ca era di la Mammadràa. Lu picciuttieddu chi 
guardava li piecuri cuomu vitti 'ncugnari a Giuvannuzza 
cci tirau 'na pietra. Idda, Giuvannuzza, si misi a chianci­
ri. — «Ah! Uora t'hê fari ammazzari,» cci dici a lu pic­
ciuttieddu. La vidi sta cavallaria? Ora t'hê fari ammaz­
zari!» Lu picciuttieddu, scantatu, cci dissi: — «Si tu nun 
mi fa' fari nienti, io nun ti nni tiru cchiù pietri.» Giuvan­
nuzza si vutau e cci arrispusi: — «'Nca si tu 'un vô' essi­
ri ammazzatu, comu passa lu Re e ti spija, di cu' è sta 
massaria di piecuri, tu cci ha' a diri: — «Di Do Giuseppi 
Piru,» ca Do Giuseppi Piru è sò jènnaru e ti duna lu pre­
miu.» Passa la cavallaria, e cci dici lu Re a lu picciut­
tieddu: — «A tia, di cu' è sta massaria di piecuri?» Lu 
picciuttieddu prontu: — «È di Do Giuseppi Piru.» Pig­
ghia lu Re e cci detti dinari.

Giuvannuzza java quantu un deci passi avanti di Do 
Giuseppi; e Do Giuseppi 'un facia àutru chi dìricci 'n 
sutta vuci: — «Unni mi sta' purtannu, Giuvannuzza? Jeu 

300

Fiabe novelle e racconti popolari siciliani – Vol. II

Giuseppe Pitrè

chi haju tierri, ca tu mi fa' accrìdiri riccu? Unni jamu?» 
— E Giuvannuzza cci dicía: — «Zìttuti, Do Giuseppi, e 
lassa fari a mia.» E caminavanu e caminavanu. Giuvan­
nuzza scuontra 'n'àutra massaria di vistioli, cu lu vistia­
màru. Dduocu succiessi la stissa cosa di lu picciutteddu: 
la   pitrata;   e   l'amminàzzitu   di   Giuvannuzza.   Passau   lu 
Re: — «Vistiamàru, di cu' è sta massaria di vistiami?» 
— «Di Do Giuseppi Piru.» E lu Re alluccutu di li ric­
chizzi di sò jènnaru, cci dietti 'na munita d'uoru a lu vi­
stiamàru.

Do Giuseppi pi 'na parti cci piacía; ma pi 'n'àutra parti 
era   cunfusu   e   nun   sapía   comu   cci   avía   a   rinièsciri. 
Quannu   Giuvannuzza   si   vutava,   iddu   cci   dicia:   — 
«Unni nni puorti, Giuvannuzza? Tu mi sta' arruinannu.» 
E Giuvannuzza comu lu cuntu 'un fossi  lu suo, tirava 
avanti. E scuontra 'n'àutra massaria di cavaddi e di ji­
mienti. Lu picciuttieddu chi guardava, cci tirau 'na pi­
trudda; idda lu fici scantari, e lu guardianieddu cci dissi 
a lu Re, quannu lu Re cci spijau, ca dda massaria era di 
Do Giuseppi Piru.

Caminannu ancora, scuntraru un puzzu, e la Mamma­
dràa era assittata nna lu puzzu. Giuvannuzza si misi a 
curriri tutta spavintata pi mariulìggiu578: — «Cummari 
cummari, tajàti579  cu' sta' viniennu? Uora sta cavallaria 
nn'ammazzanu.   Nn'ammucciamu   'nta   lu   puzzu?»   — 
«Gnursì, cummari!» cci dici la Mammadràa spavintata. 

578 Mariulìggiu, mariuoleria.
579 Tajàti, guardate.

301

Fiabe novelle e racconti popolari siciliani – Vol. II

Giuseppe Pitrè

— «Vi cci jettu a vui prima?» cci dici Giuvannuzza. — 
«Gnursì, cummari!» E Giuvannuzza sdirrubba la Mam­
madràa 'nta lu puzzu; e acchiana susu nna lu palazzu di 
la Mammadràa. Do Giuseppi Piru iju appriessu a Giu­
vannuzza, cu sò mugghieri, sò soggiru e tutta la cavalla­
ria. Giuvannuzza li purtava a firriari tutti l'appartati, am­
mustrànnucci   li   ricchizzi.   Do   Giuseppi   Piru   prïatu   ca 
avia truvatu la sò sorti; e lu Re cchiù prïatu d'iddu ca sò 
figghia s'avia misu 'nta fasci d'uoru. Cci fuoru 'na puocu 
di juorna di fiesta; e poi lu Re cuntintuni si nni turnau a 
lu sò paisi, e sò figghia cu sò jènnaru arristaru.

'Na jurnata Giuvannuzza affacciò a lu finistruni; e Do 
Guseppi Piru cu sò mugghieri acchianò a l'àstracu. Pig­
ghia Do Giuseppi Piru 'antìcchia di pruvulazzieddu di 
l'àstracu e cci lu jittò 'n tiesta a Giuvannuzza580. Giuvan­
nuzza jisau l'uocchi: — «Chi è chistu, lu beni chi ti fici, 
schifiusu!  cci dici a Do Giuseppi. Vidi ca parru!» La 
mugghieri cci dici a lu maritu: — «Chi havi Giuvannuz­
za ca parra accussì?» — «Nienti, cci dici sò maritu, cci 
jettu 'antìcchia di pruvulazzieddu, e idda si siddía.» Do 
Giuseppi nni pigghia 'n'àutra antìcchia e cci la jetta 'n 
tiesta a Giuvannuzza. Giuvannuzza si vuota arrabbiata: 
—   «Peppi,   vidi   ca   parru!   e   dicu   ca   eri   patruni   d'un 
piru!» Do Giuseppi si scantau; ca Giuvannuzza cci cun­
tava lu tuttu a sò mugghieri; pigghia 'na grasta e cci la 
jetta 'n testa a Giuvannuzza; e si la livò di 'mmienzu. 

580  Prese D. Giuseppe Piru un po' di polvere della terrazza e la buttò sul 

capo alla volpe.

302

Fiabe novelle e racconti popolari siciliani – Vol. II

Giuseppe Pitrè

Accussì, lu 'ngratuni e chi era, ammazzau a chidda chi 
cci avía fattu tantu bieni; ma cu tuttu chistu si gudíu tutti 
li beni cu sò mugghieri. 

E cu' l'ha dittu e cu' l'ha fattu diri
Di mala morti non pozza muriri.

Capaci.581

VARIANTI E RISCONTRI.

Ha il medesimo fondo della novella precedente, ed è quasi la 
stessa della 65 della  GONZENBACH:  Vom Conte Piro. Si raffronti 
colla   VIII   dell'IMBRIANI  (Novellaja   fiorentina):  Re   Messemi-gli-
becca-'l-fumo; col tratt. 4 della Giorn. II del BASILE: Gagliufo pe 
'nustria de na Gatta lassatole da lo Patre, deventa signore, ma mo­
strannosele sgrato, l'è renfacciata la sgratetudene soia». Una ver­
sione tirolese è in  SCHNELLER, n. 43:  Graf Martin von der Katz 
(Conte   Martin   della   gatta),   ed   un'altra   dell'alta   Italia   in 
STRAPAROLA, XI, 1: «Soriana viene a morte e lascia tre figliuoli: 
Dusalino, Tesifone e Costantino Fortunato, il quale per virtù di 
una   gatta   acquista   un  potente   regno.»   L'ha  anche   il  GRADI  nel 
Saggio di Letture varie ecc., ma la riproduce dal Basile.

Pel principio della novella precedente, ove sono i calcoli fatti 
da D. Giov. Miserante, vedi Lu furasteri e lu tratturi, vol. I. pag. 
77 e seg. Pel principio della presente vedi PITRÈ, Otto fiabe ecc. n. 
1, Lu Re di li pira d'oru. Pel fondo, ma particolarmente per alcu­
ne circostanze, vedi la novella seguente.

Leggi la importante nota del Köhler alla 65 delle  Sicil.  Mär­

chen.

581 Me lo ha raccontato Angela Smiraglia, giovane sui 18 anni, villica.
303

Fiabe novelle e racconti popolari siciliani – Vol. II

Giuseppe Pitrè

LXXXIX. 

Lu cani 'nfatatu.

Si   raccunta   ca   cc'era   'na   vecchia   ch'avia   'na   niputi 
bedda. Avianu accattatu un tumminieddu di frumientu; 
lu mannàru a lu mulinu, e lu ficiru tuttu a pani. La nanna 
si nni ij' a la Missa, e dissi a la niputi: — «Duna accura 
a la puni, Ruosa; quannu viegnu ia, gamiammu lu furnu, 
e lu 'nfurnammu582. Na mentri, vinni un cani, si lu ag­
grampa e si lu porta; la niputi si cci misi appriessu, ca­
mina di ccà, camina di ddà, e lu cani si 'nfila 'ntra un pa­
lazzu. La picciotta si 'nfila appriessu: nni ddu palazzu 
cc'era un Riuzzu, e cci dissi: — «Oh quant'havi chi ti 
aspiettu! ora nni âmmu a 'nguaggiari.» — «Sissignura, 
ma haju la nanna ia e la vuogliu ccà.» Lu Riuzzu piglia 
'na carrozza e la manna a piglia; pùa la vesti cu un bellu 
àbbitu, e la viecchia cci dici: — «Vuogliu essiri assittata 
a lu giru di mà niputi583.» Rispunni lu Riuzzu: — «Vi sia 
cuncessa, signura zia;» e mentri era nni la cummirsazio­
ni di lu fistinu, la vecchia cci dicía a la gurìcchia584 a la 
niputi:   —   «Chi   nni   facisti   di   lu   tumminieddu   di   lu 
pani?» Rispunni la niputi: — «Zittìtivi, com'ora.» Cci 
dissi lu Riuzzu: — «Chi voli la signura zia?» — «Voli 
n'àbbitu cuomu lu mio.» — «Subbitu si facissi.» Pùa si 

582 Bada al pane; quando io tornerò riscalderemo il forno, e inforneremo il 

pane.

583 Io vo' esser seduta allato alla mia nipote.
584 Guricchia, della parlata, orecchio.
304

Fiabe novelle e racconti popolari siciliani – Vol. II

Giuseppe Pitrè

nni jeru a tavula, e cci riplicà' la stissa cosa. — «Chi nni 
facisti di lu tumminieddu di lu pani?» Rispunni lu Riuz­
zu:   —   «Chi   voli   la   signura   zia?»   —   «Voli   fattu   un 
anieddu cuomu lu miu.» — «Subbitu si facissi.» Pùa cci 
rieplica la vecchia: — «Chi nni facisti di lu tumminied­
du di lu pani?» Rispunni lu Riuzzu: — «Chi voli la si­
gnura zia?» La niputi nu putiennu cchiù suffriri a la sò 
nanna dissi: — «Voli essiri jittata di lu finistruni appin­
ninu.» Subbitu fu pigliata, e jittata di lu finistruni appin­
ninu; e accussì la niputi si la livà' di davanti. Cuomu la 
vecchia fu jittata di lu finistruni, ddà sutta cc'èra lu jar­
dinu, e unni cadì' la vecchia affaccià' 'na bella pièrgula 
di racina fatta585; lu Riuzzu e la Zita doppu manciari si 
nni jeru a passiari nni lu jardinu, e vidinu sta piergula 
carricata fora tiempu, e facia càvudu586, e si misiru al­
l'ùmmira, e si misi a circari la testa di lu Riuzzu; cadi un 
cuòcciu di racina, e l'abbenni nni la guricchia; idda jetta 
un scàccanu587. Lu Riuzzu cci dissi: — «Pirchì jittasti 
stu scàccanu?» — «Ma', pri nenti.» — «No, lu vuogliu 
sapiri.» E la zita nu cci lu vulia diri; lu Riuzzu cci dissi: 
— «O mi lu dici o ti tagliu la tiesta.» Idda cci dissi: — 
«Lu ma scàpulu è miegliu di lu tò mantu.» Iddu rispusi: 
— «Lu vuogliu vidiri, manzinò588 si' dicapitata di testa.» 
Custritta nni fu di ricurriri a lu cani. — «Canuzzu miu, 

585 Affacciò un bel pergolato con uva matura.
586 Facea caldo, era caldo.
587 Scàccanu, riso rumoroso, sghignazzo.
588 Manzinò; in Palermo masinnò, vasinnò, altrimenti, se no.

305

Fiabe novelle e racconti popolari siciliani – Vol. II

Giuseppe Pitrè

tu m'ha' a dari ajutu.» Lu cani cci dissi: — «Vieni ap­
priessu di mia.» Dici la muglieri: — «Va, Re, vieni ap­
priessu di mia.» Si minti lu cani davanti, e iddu appries­
su; lu cani arriva primu, e li porta nni lu vecchiu dragu, 
e cci dici: — «Ancora ccà stati? ca stà vieniennu lu Re 
cu li truppi ca v'havi a 'mmazzari!» Avianu un puzzu e 
lu jittaru nni lu puzzu. Arriva lu Riuzzu cu la muglieri e 
firrianu tutta la casa e trovanu lu scàpulu tuttu addoratu, 
e tanti dinari, e cosi priziusi; si ficiru carricari tutti li di­
nari, e li cosi di 'mpurtanza e si nni jeru a la cità.

Iddi ristaru cuntenti e filici
E nu' a la bracera cu l'amici.

Casteltermini589.

VARIANTI E RISCONTRI

Il principio è simile al  Sangunazzu  di Polizzi, n. LXVI, poi 
alle Setti tistuzzi di Ficarazzi, n. XCIII; poi alla 'Mperatrici Tre­
bisonna di Palermo, n. XXXI, e ciò per le ricchezze che la ragaz­
za dice d'avere rispetto a quelle del re. Il cane è nè più nè meno 
che la Gatta di Masino del GRADI. Vedi la novella precedente.

589 Raccontata al sig. G. Di Giovanni da Felice Sciarrotta zolfataio.

306

Fiabe novelle e racconti popolari siciliani – Vol. II

Giuseppe Pitrè

XC. 

Lu Principi e lu Carbunaru.

'N jornu, signuri miu, si riccunta ca 'n (un) carbunaru 
cu la sò rètina non facia àutru ca jiri e viniri di lu voscu 
carriannu carbuni; 'ntantu 'n Principi, mintemu di Napu­
li, si nni iju a caccia 'ntra stu voscu, e caminannu cami­
nannu si spirdíu di li so' cumpagni, e mentri chi assicu­
tava 'n pezzu di caccia cadíu intra 'na funnissima590 fos­
sa. Comu lu Principi cadíu ddà intra, ristau spantu a lu 
vìdiri atturniatu di 'n (un) sirpenti grussùni e di 'n liu­
ni591, ca paría ca si lu vulía mangiari. Ma nun fu accussì, 
pirchì lu liuni e lu sirpenti si cci avvicinaru e lu cumin­
ciaru a liccari, e lu Principi ca ni la sò bucciacca592  ci 
avía cosi duci, cci li dava a mangiari e iddi l'armalidduz­
zi, ca èrinu morti di la fami, si li mangiàvinu e cchiù lu 
alliccavanu facènucci carizzi.

Passau la notti, e lu poviru Principi non putennu ac­
chianari, s'appi a curcari ddà intra, e lu liuni e lu sirpenti 
lu accucciàru593. Lu 'ndumani matinu lu Principi sintía 
cantari, e 'ntisi li funni di lu capu-retina di lu carbunaru, 
ca scinnía di lu voscu. Allura cuminciau a chiamari, a 

590 Funnissima, profondissima. In Pal. funnutissima.
591 Restò spaventato al vedersi attorniato da un serpente assai grosso e da 

un leone.

592 Bucciacca, in Pal. biggiacca, carniera.
593  Accucciari, in Pal.  aggucciari, coprire per far riscaldare. (Derivato da 

cuccia, letto di cane).

307

Fiabe novelle e racconti popolari siciliani – Vol. II

Giuseppe Pitrè

gridari, a friscari pi aviri ajutu; e vidennu ca non lu sin­
tía   nuddu,   e   nuddu   cci   arrispunnía,   sicutau   cchiù   di 
cchiù a chiamari ajutu, fina ca lu curbunaru avvicinannu 
avvicinannu lu 'ntisi. Lu poviru carbunaru allura cci ri­
spusi, e a la vuci a la vuci arrivau nni la fossa.

Lu carbunaru quannu vitti a lu Principi ddà intra ccu 
ddi sorti d'armali, lu scungiurau. Ma lu Principi cci dissi 
—   «Non   mi   scungiurari,   ca   sugnu   anima   cristiana,   e 
m'appattiu594 la disgrazia ca cadíi ccà intra, unni m'attru­
vai ccu stu liuni, stu sirpenti, ca m'hannu tantu agivula­
tu.» Lu carbunaru sintennu chistu fattu, cci spijau: — 
«E ora chi vuliti di mia?» E lu Principi: — «Disìddiru 
ca mi libirassi la vita e mi niscissi di ccà intra, e macàri 
di nèsciri st'armaluzzi ca àppiru la stissa mia disgrazia. 
Lu carbunaru: — «A vui sarrà, ca si n'aggiustamu, vi 
acchianu; ma pi diddi, non ni sentu nenti.» — «Si tu sar­
vi la vita a mia e libbri595 sti dui armali, iu ti dugnu 'na 
terza parti di tuttu chiddu ca pussedu.» Quannu lu car­
bunaru 'ntisi sta prumissa, pinsau di dìricci sì, lu salutau 
e prumisi a lu Principi ca si ni jia, ma turnava ccu ajutu. 
'Nfatti scinníu nni lu paisi lu cchiù vicinu, chiamau aju­
tu, pricurau cordi e scali, si purtau carta, pinna e cala­
maru e ccu 'n'àutru cumpari sò ca sapia lèiri e scriviri. 
Turnau a lu voscu ccu pani, carni e vinu, e desi a man­
giari a lu Principi ca si lu spartíu ccu lu liuni e lu sirpen­
ti.

594 Appàttiri, in Pal. ammàttiri, imbattere, capitare, accadere.
595 Libbri, liberi (libirerai).

308

Fiabe novelle e racconti popolari siciliani – Vol. II

Giuseppe Pitrè

Lu carbunaru, doppu ca mangiàru tutti, cci dissi a lu 
Principi: — «Viditi ca cu spacu vi scinnu carta, pinna e 
calamaru, e scrivitimi,  ca pi nèsciri mi   dati zoccu mi 
prumittistivu, e poi quannu sbrigati v'acchianu, ca 'ntra 
sto tempu nui attaccamu li scali e facemu li ligna.»

Lu   Principi   allura   allura   si   pigghiau   la   carta   e   cci 
scrissi ca cci dava a lu carbunaru tali e tali 'na terza parti 
di li so' beni ppi premiu e paga d'aviri sarvatu la vita ad 
iddu, a lu liuni e a lu sirpenti; e doppu ca cci la firmau, 
cci attaccau la carta nni lu spacu e dissi a lu carbunaru 
di acchianarisilla. Lu carbunaru si tirau la scrittura e la 
fici lèiri a sò cumpari, e quannu vitti ca era giusta, cci 
dissi: — «Vaja, spicciàmunni; arraccumannati boni sti 
cordi, vui di ddocu a sutta dicìticci a st'armali ca nun 
fàzzanu dannu a nuddu, sannunca vi lassamu a tutti ddo­
cu;» e parrannu parrannu cci calau ddà intra 'na corda di 
'mmùrdiri596. Comu lu sirpenti la vitti si cci turciniau, e a 
corpu 'nturciniànnusi 'nturciniànnusi si n'acchianau fora. 
Comu si sturciniau di la corda si ni iju ni lu carbunaru e 
si cci stricava gammi gammi 'n signu di ringranziamen­
tu e d'amuri. E lu carbunaru trimava. Poi scinníu la scala 
e acchianau lu liuni passu passu, e comu niscíu rittu rittu 
si   va   a   'gghinucchiau597  avanti   lu   carbunaru,   e   ccu   li 
granfi lu cuminciau a liffiari598 e a liccarlu ccu la lingua. 
All'urtimu acchianau lu Principi, e doppu ca acchianau 

596 Una corda da legare.
597 Se n'andò a inginocchiarsi.
598 Liffiari, carezzare.

309

Fiabe novelle e racconti popolari siciliani – Vol. II

Giuseppe Pitrè

si tiràru li scali, sciugghieru li cordi, si 'mpunèru599 tutti 
cosi e partèru ppi la cità tutti quant'èrinu. Ma tutti arri­
staru spanti quannu vittiru ca ccu diddi si jèvanu macà­
ri600 lu sirpenti e lu liuni; ma non sapennu comu nni l'a­
vèvinu a mannari, si stèsiru muti e sicutaru a caminari.

Lu carbunaru arrivatu a la sò casa, ca era 'ntra un pai­
seddu vicinu a lu voscu, nisciu a biviri ppi tutti601, e desi 
pani e acqua a lu liuni e a lu sirpenti, li quali doppu ca 
vìppiru e mangiaru, accarizzannu a lu Principi e cchiù a 
lu carbunaru, si ni turnaru 'ntra lu voscu unni abitàvinu. 
Doppu, lu carbunaru accumpagnau a lu Principi a la sò 
casa e lu cunsignau a li so' parenti. Lu Principi lu arrin­
graziau, cci niscíu di viviri e mangiari, e lu licinziau. 
Allura lu carbunaru senza dìricci nenti, zittu e mutu, lu 
riviriu e si ni iju a lu sò paiseddu.

Quannu   passàru   corchi   deci   jorni,   mentri   ca   stava 
durmennu 'ntisi scrùsciu arrètu a la porta; comu si cci 
avissiru tuppuliatu. Si susíu e s'affacciau di la finestra, 
ma ddà 'rreri cui vi criditi ca c'era? Lu liuni ccu un bellu 
lebbru e crapiottu a la vucca. Lu carbunaru scinníu, ci 
apríu e lu liuni accarizzànnulu e alliccànnulu ci li pusau 
davanti: lu carbunaru allura accarizzau lu liuni, e l'arma­
luzzu si ni turnau a lu voscu. Ma lu carbunaru arristau 

599 Si caricarono addosso, s'imposero al dosso.
600 Ma rimasero tutti spaventati quando videro che insieme con essi andava­

no anche ecc.

601 Mise fuori da bere per tutti.

310

Fiabe novelle e racconti popolari siciliani – Vol. II

Giuseppe Pitrè

spavintatu sapennu sèntiri ca lu liuni ci avia purtatu dda 
caccia ppi gratizza di avìricci sarvatu la vita602.

Passati 'na triìna di jorni, ni la notti 'ntisi lu carbunaru 
'n tramùsciu arrètu la porta603, e cchiù stava, cchiù avan­
zava. Quannu lu carbunaru vitti lu tramùsciu non sbria­
va604, si susíu e passu passu si affacciau di la finestra, e 
ddà 'rreri la porta vitti ccu sò stupuri lu sirpenti ca tuppi­
liava cu la cuda e chi purtava 'na petra a la vucca. Allura 
dissi  'ntra d'iddu: — «Armaleddu!  ca chiddu mi  senti 
fari 'n rigalu a purtàrimi 'na petra605!» e a corpu cci gra­
píu; lu sirpenti si ci fricava gammi gammi, e 'ntra li pedi 
ci pusau la petra davanti, e si ni turnau a lu voscu. Allu­
ra lu carbunaru pigghiau dda petra e si la sarvau pi ma­
moria di lu sirpenti, si turnau a curcari; ma non potti 
dòrmiri cchiù ni tutta la nuttata. Pinsannu pinsannu, pin­
sau ca  li  dui  armali  ca   avèvinu  avutu  libbràta  la vita 
d'iddu (da lui) senza nudda obbligazioni, si avèvinu li­
vatu l'obbligu ognunu a modu sò, e chi lu Principi cu 
tanta di scrittura ca cci avia fattu, mancu  cchiù l'avia 
pinsatu.

Lu 'ndumani pinsau carricàrisi la matina di carbuni e 
scinnirisinni a la cità rittu rittu ni lu Principi pi arrigala­
riccillu e parràricci di prisenza. 'Nfatti 'n servu iju ni lu 
Principi e cci dissi ca c'era 'n carbunaru ca ci vulía par­

602 Per gratitudine di avergli (il carbonaio) salvata la vita.
603 Il carbonaio intese di notte un rumore dietro la porta.
604 Quando il carb. vide che il rumore non cessava (Sbriava, sbrigava).
605 Animaluccio! (povera bestiolina!) Esso intende farmi un regalo a portar­

mi una pietra.

311

Fiabe novelle e racconti popolari siciliani – Vol. II

Giuseppe Pitrè

rari, ma lu Principi cci arrispusi: — «Iu non canùsciu 
carbunara; vidi tu chi cosa voli.» Turnau lu servu nni lu 
carbunaru e cci dissi lu dittatu; ma lu carbunaru cci dis­
si: — «Va jiti ni lu Principi, cci diciti ca cci vogghiu ar­
rigalari stu carbuni, e chi sugnu chiddu di lu voscu di 
tali e tali jornu.» Lu servu turnau ni lu patruni e cci dissi 
tuttu, ma sta vota lu Principi si nichiau e cci dissi: — 
«Iu non accettu nè carbuni nè nenti; si lu voli vinniri, cci 
lu paghi; e dicci ca iu non lu canùsciu, e si non si ni va, 
scatinati li cani.» Lu poviru criatu torna arreri ni lu car­
bunaru, e cci dissi: — «Figghiu, vi cunsigghiu di jirivìn­
ni, pirchì lu patruni è nichiatu a li grossi; e lu carbuni si 
lu vuliti lassari vi lu pisu e vi lu pagu; e si non vuliti 
chissu, mi dissi, mi scatinu li cani.»

Quannu lu carbunaru 'ntisi stu fattu cci mannau a diri 
ca era chiddu ca cci avía sarvatu la vita e chi avía 'na 
scrittura, ca cci avía a dari 'na terza parti di chiddu ca 
pussidía. Lu servu cci iju ni lu Principi, ma si ni turnau 
cchiù stortu ca rittu pirchì comu cci cuntau lu dittu di lu 
carbunaru, lu Principi l'assicutau vulennucci dari vastu­
nati e amminazzannulu. Allura lu criatu turnau ni lu car­
bunaru   nichiatu,   dicènnucci:   —   «Vajitivinni   ccu   la 
bona, ca iu non haju a perdiri lu pani pi vui: sannunca 
daveru iu cu li me' cumpagni vi damu l'òriu 'n pagghia e 
la spisa 'n dinari606.»

Quannu lu carbunaru non ni potti fari di lu menu, par­
tíu murmuriànnusi tuttu, e si va a vinni lu carbuni giustu 

606 Modo di dire metaf. per significare dar bastonate.

312

Fiabe novelle e racconti popolari siciliani – Vol. II

Giuseppe Pitrè

giustu a n'arginteri amicu  sò.  Doppu  ca cci  vinníu lu 
carbuni, lu carbunaru ca si avía purtatu la petra di lu sir­
penti, cci la vosi ammustrari, e l'arginteri comu la vitti si 
spavintau e cci dissi: — «Comu! cui vi la desi sta petra 
tantu priziusa? Lu sapiti vui ca ccu sta sula petra siti ric­
cuni?» — «Gnursì, lu sàcciu, cci arrispusi lu Carbunaru; 
e speru ca cu sta petra haju a cangiari di un statu a n'àu­
tru, e fra brevi ni vidiriti la prova.» — «Ma chi vi la vu­
liti vìnniri?» — «Gnurnò, non la vinnu; sàcciu iu sulu 
cchi n'haju a fari.»

Sintiti 'ntantu chi pinsau lu Carbunaru di fari: purtau 
li muli a lu fùnnacu, si sbarazzau, e doppu si ni iju ni 
Riali   Maistà.   Chiamau   'na   sintinedda,   e   cci   dissi:   — 
«Facitimi lu favuri di dìricci a lu Re ca l'haju a cuman­
nari607.» La sintinedda di 'n subbitu arrifiríu, e cci fu ac­
curdata l'udienza. Lu Carbunaru allura arricuntau tuttu 
lu fattu a lu Re, cu tutti li prumisi; cci ammustrau la car­
ta ca cci avia fattu lu Principi, cci cuntau la risposta ca 
cci avia datu 'ntra dda stissa jurnata, cci raccuntau li ri­
gali ca avia avutu di (da) lu liuni e di (da) lu sirpenti, e 
ammustrànnucci la petra, cci dissi ca cci la rigalava a lu 
stissu Re.

Lu Re a lu vìdila stissu ristau spantu, e alluciau a lu 
sulu guardarla; l'accittau, e cci   dissi:  — «Va  beni, iu 
sarròggiu chiddu ca ti faròggiu giustizia; e lu Principi o 
voli o non voli t'ha a dari la terza parti di lu sò.» Lu Re 

607 I villani dell'Etna usano vi vegnu a cumannari, per vi vengo a pregare: 

così pure quelli di Alimena.

313

Fiabe novelle e racconti popolari siciliani – Vol. II

Giuseppe Pitrè

allura   pigghiau   a   lu   Carbunaru   e   lu   'nchiusi   'ntra   'na 
càmmira, poi chiamau 'n (un) surdatu e cci dissi: — «A 
cursa va chiàmami a tali Principi, a titulu d'abbidienza.» 
Passatu beddu pezzu di tempu, turnau lu surdatu cu lu 
poviru Principi ca nun sapía chi pinsari. — «A pedi di 
Vostra Riali Maistà, cci dissi lu Principi; chi cumanna?» 
Allura lu Re cci spija si ad iddu cci avía successu qual­
chi   disgrazia,   e   avía   prumissu   qualchi   cosa.   —   «No, 
Maistà, arrispusi, non haju prumissu nenti a nuddu; e 
nenti m'ha successu.» — «Arrigòrditi bonu si jennu a 
caccia,   arcuni   voti   t'ammattíu   zoccu   t'haju   dittu.»   — 
«Ah! gnursì, mi pari ca tantu tempu arrèri cadíi 'ntra 'na 
fossa e mi fici ajutari a nèsciri e pagai e sudisfici a cui 
fu la pirsuna.» — «E nenti cchiù di chissu?» — «Nenti 
affattu;» arrispusi lu Principi. — «Ma pò essiri ca cci fa­
cisti quarchi carta e ora ti ni pari forti di dàricci zoccu 
cci prummittisti?»

Quannu lu Principi 'ntisi chistu, si pirsuasi ca lu Re 
era 'nfurmatu di tuttu; e cci dissi: — «Riali Maistà, iu 
carta non n'haju  fatta  a   nisciunu;   ma  cu'  sa  si  ni  fici 
quarcuna fàusa quarchidunu o lu Carbunaru ca m'ajutau 
a nèsciri di nni la fossa608...» Ma siccomu lu Re non ni 
potti cchiù, pigghiau la scrittura e mustrannuccilla,  lu 
rimpruvirau, lu murtificau, fici nèsciri a lu Carbunaru e 
poi dissi a lu Principi: — «Tu d'ora 'n poi, sutta pena di 
vita, darai un terzu di tuttu chiddu ca pussedi a chist'o­

608 Ma potrebb'essere che ne avesse fatta una falsa qualche persona o il car­

bonaio che m'aiutò ad uscire dalla fossa....

314

Fiabe novelle e racconti popolari siciliani – Vol. II

Giuseppe Pitrè

mu, e accussì ti disubblighirai di tuttu chiddu beni ca ti 
fici sarvànnuti la vita.»

Lu poviru Principi non putènnuni fari di lu menu, cci 
appi a dari a lu Carbonaru 'na terza parti di soccu pussi­
dia. Lu Carbunaru cangiau d'un statu a n'àutru, e si arri­
tirau ccu la sò famigghia ni la cità, e lu Re lu fici Cava­
leri di Marta.

Acireale609.

609 Raccolto dal signor Salvatore Pasquale Vigo.

315

Fiabe novelle e racconti popolari siciliani – Vol. II

Giuseppe Pitrè

XCI. 

Lu vecchiu avaru.

Cc'era un vecchiu avaru, lu quali si maritau tri voti fa­
cennu mòriri li mugghieri. Chistu, allura chi si spusava, 
a li mugghieri ci facía di pattu di mangiari picca. Iddu ci 
dicia: — «Siddu avemu a stari 'nsèmmula, tu ha' a fari 
comu dicu iu.» La matina misi tri linticchi ni la pignata 
e li fici vùgghiri. Chisti linticchi avianu ad essiri pri la 
mangiata. Cotti ddi tri linticchi, lu maritu jinchíu di vro­
du li piatta, cu ddi tri linticchi divisi. La sira accattau un 
granu di sardi salati, e lu maritu vosi fatta la sula cuda. 
La mugghieri facía accussì comu dicía iddu, e si man­
giava  la  menza   cuda. Cu   ssu   modu  jianu  'nsicchennu 
adàciu adàciu, e accussì morsi la prima. Poi iddu si ma­
ritau arrèri, e cu la secunna fici lu stissu. A la terza mug­
ghieri pirò, nun ci arriniscíu accussì! — Iddu avía un 
gaddinaru chinu di gaddìni, e siccomu iddu prima chi si 
ni jia, urdinava sempri o li tri linticchi, o la sarda salata; 
la mugghieri ca era scaltra si nni iju ni lu gaddinaru, am­
mazzava 'na gaddina a la vota, e si facía lu brodu. Comu 
poi arrivava lu maritu di la campagna, sulía asciari la 
cuda di la sarda, o li tri linticchi. La mugghieri ci niscíu 
ddi cosi, e poi fingía di mangiari 'nsèmmula. Si mangia­
vanu dda testa di sarda e finìanu. Ma la mugghieri 'na 
matinata, comu vitti ca li gaddini avìanu finutu, e nun ri­
stava àutru chi un sulu gaddu, pinsau di giustu di scian­

316

Fiabe novelle e racconti popolari siciliani – Vol. II

Giuseppe Pitrè

callu610. Comu poi s'arricugghíu lu maritu, idda cci dissi: 
— «C'è un gaddu sciancatu; lu sapiti chi vi dicu? ni lu 
mangiamu.»  — «Sì, dissi lu maritu. Ma chistu gaddu 
n'havi a bastari pri dui misi.» — «E comu?» — «Primu 
si fannu611 l'ugni, poi lu pizzu; 'nsumma ni l'âmu a cum­
panaggiari pri du' misi.» La mugghieri, comu iddu si nni 
iju 'ncampagna,  lu cucíu  tuttu  e  lu sarvau. Poi, comu 
iddu   vinni,   ci   spijau:   —   «Lu   cucisti   lu   gaddu?»   — 
«Gnursì.» — «Ma  chi cucisti,  lu pizzu,  e  l'ugni?» — 
«Fici comu mi dicìstivu vui!» Poi la mugghieri lu iju a 
quadiau ni la pignata cu lu vrodu, lu scinníu e lu misi ni 
lu fangottu612. Comu iddu taliava a la porta d'unni vinía 
sò  mugghieri,  iddu  s'addunau   ca  chidda  scinnía  cu lu 
fangottu cu lu gaddu sanu613, e comu vitti lu gaddu si su­
cau tuttu e gridava sugghiuzziannu: — «Ih! tuttu, Cata­
rina!... Ih!... tuttu Catarina!...» — La mugghieri, comu 
vitti   ca   iddu   stava   murennu   dicennu   chissu,   chiamau 
quattru tistimoni e ci dissi: — «Iu mi chiamo Catarina, 
mè maritu ca sta murennu dici: Tuttu Catarina; pircui la 
robba è tutta mia.» Fici chiamari lu Nutaru, e chiddu fa­
cía 'nsinga cu li manu. La mugghieri sempri dicía: — 
«Lu viditi? La robba è tutta mia?» Iddu muríu e la mug­
ghieri cu la roba poi si maritau arreri.

610 Sciancari, tr. att., azzoppare.
611 Prima si cuoce.
612 Lu iju ecc. Lo andò a riscaldare nella pentola col brodo, lo levò dal fuo­

co, e lo riversò nel piatto.
613 Col gallo intiero.

317

Fiabe novelle e racconti popolari siciliani – Vol. II

Giuseppe Pitrè

Favula ditta, favula scritta,
Diciti la vostra ca la mia è ditta.

Polizzi-Generosa614.

614 Raccolta dal sig. Gialongo.

318

Fiabe novelle e racconti popolari siciliani – Vol. II

Giuseppe Pitrè

XCII. 

Lu Principi di Missina.

Cc'era 'na vota a Missina un Principi avaru, avaru ca 
scurciava un pidocchiu p'un guranu615. Stu Principi avía 
li ricchizzi junti junti, e s'addubbava dui voti lu jornu cu 
'na fedda di pani, tantìcchia di surpissata quant'un'ostia, 
e un bicchieri d'acqua. Cu sti granni ricchizzi tinía un 
sulu cammareri, e cci dava du' tarì lu jornu, un ovu e 
pani quantu iddu si nni putía manciari cu st'ovu. Li cam­
mareri 'un si la passavanu, e ddoppu 'na simana di sta 
vita cci addumannavanu licenza e si nni jàvanu. Vinni 
ca iju a stari cui iddu un cammareri ca era un veru ma­
tri-fulippa, ca si lu Principi era scartu, iddu cci scippava 
li   scarpi   e   li   quasetti   mentri   curría616.   Stu   cammareri, 
comu lu vitti mala 'mmiscata, scinníu 'na jurnata nni 'na 
carvunara vicina a lu palazzu, chi avía belli dinari e avía 
'na bedda figghia fimmina, e cci dici: — «Cummari, la 
vuliti maritari a vostra figghia?» — «Si voli Diu e cci 
veni un bonu giuvini, Sù Giuseppi617.» — «Comu vi pa­
rirría lu Principi?» cci dici lu cammareri. — «Lu Princi­

615 L'avaru scorcia un pidocchiu p'un dinaru. Prov.
616 Vinni ca iju ecc. Accadde che andò a mettersi a' suoi servigi un tale, così 
furbo, che se il padrone era scaltro, egli lo raggiungeva quasi fino a sapergli 
cavar le scarpe e le calze mentre egli correa. Matri-fulippa, s. m. uomo di gran 
furberia, dirittone, machione.

617 Col titolo di Sù (Sor) si chiamano per lo più i camerieri, senza però mo­

dificarne il nome; e quindi Sù Giuseppi, Sù Salvaturi, Sù Giuvanni.

319

Fiabe novelle e racconti popolari siciliani – Vol. II

Giuseppe Pitrè

pi! E vui 'un lu sapiti ch'è rifardu618? Chissu p' 'un spèn­
niri 'un guranu a sò mugghieri, si farría dare tre punti... e 
vui mi capiti619.» — «Nenti, cummari: lu cumminu io stu 
partitu; vui aviti a diri ca vostra figghia  campa di ven­
tu.»

Lu Sù Giuseppi va nni lu Principi: — «Sù patruni, ora 
voscenza pirchì 'un si marita? Ora l'annuzzi l'havi, e lu 
tempu passatu 'un torna cchiù....» — «Ah! dici lu Princi­
pi; tu mi vôi mortu! E nun sai ca pi mantèniri la mug­
ghieri si nni vannu li dinari comu l'acqua? Idda capped­
di, idda vesti di sita, idda scialli, idda carrozzi, idda tia­
tri...   nenti,   venti,   Giuseppi!..»   —   «Ma   voscenza   nun 
sapi, cci dici lu cammareri, ca cc'è la figghia di la carvu­
nara, 'na bedda picciotta, chi campa di ventu?.. E dinari 
nn'havi chissa, e nun ama nè lussu, nè festi, nè tiatri.» 
— «Veru tu mi dici? E comu campa di ventu?» — «Tri 
voti lu jornu pigghia un muscaloru, si frisculía620 e si sa­
zia; e si la vidi cu dda facci 'ncarnata, cci dicu io ca vo­
scenza si nni 'nnamura.» — «E allura fammilla vèniri 
ccà.»

Lu Sù Giuseppi scinni nna la carvunara, cci cuntau 
una di tuttu: 'nta ottu jorna si fici lu matrimoniu, e la fig­
ghia di la carvunara addivintò Principissa. — E pi man­

618 Rifardu, qui gretto, tirchio, spilorcio.
619 Per non ispendere un quattrino (1 granu, cent. 2 di lira) alla moglie, si 
farebbe dare tre punti (di cucitura)... voi mi capite dove (cioè, nel sedere, nel 
deretano).

620 Muscaloru, ventaglio; Frisculiàrisi, farsi vento per rinfrescarsi, svento­

larsi.

320

Fiabe novelle e racconti popolari siciliani – Vol. II

Giuseppe Pitrè

ciari comu facía la Principissa? Sò matri preparava ogni 
jornu gaddini e costi, e ddocu la Principissa cu lu cam­
mareri facía scialabajoccu621; e lu Principi cuntintuni ca 
la mugghieri 'un cci circava manciari, 'un cci circava di­
virtimenti, nè tiatri. Passannu un misi, a la carvunara cci 
sustava622 ca avía a spenniri idda; e cci dissi a lu camma­
reri: — «Ora, cumpari, quannu finisci sta siccatura di 
spénniri io? Spinnissi tantìcchia ddu ziccaffritta623  di lu 
Principi....» Lu Sù Giuseppi iju nni la Principissa e cci 
dissi: — «Sai ch'ha' a fari (ca iddu pi davanti li genti cci 
dicía:  Principissa,
 voscenza   ddà;   e 
 voscenza   ccà,
quann'era di sulu e  sula  cci parrava di  tu); dicci a lu 
Principi ca ora ca t'ha pruvatu, a iddu 'un cci farría nenti 
si ti facissi vìdiri li soi ricchizzi, quannu mai nenti, pi 
jinchìriti l'occhi; e si ti dici ca si scanta ca ti 'mpinci 
quarchi munita 'nta li pedi, e tu cci dici ca ti cuntenti di 
tràsiri 'nta lu tisoru a pedi 'n terra e cu 'na farincina 'n 
carni. S'iddu ti dici sì, la farincina ti la unti tutta di cosi 
'mpiccicusi, e li dinari chi ti pôi 'mpiccicari ti 'mpìcci­
chi624.»

La Principissa iju nni lu Principi, ma lu Principi tur­
cíu lu mussu, e 'un cc'era versu di fàricci vìdiri lu tisoru; 

621 Scialabajoccu, scialo con spensieratezza. Vedi a pag. 270 di questo vo­

lume, nota 1 [vedi nota 570 nell'edizione elettronica Manuzio]..

622 Sustari, riuscir di molta noia, peso e fastidio.
623 Ziccaffritta, e come registrano i vocabolaristi (a' quali, peraltro, manca­
no molte e molte delle voci e frasi che vengo spiegando) zicca frittula, add. di 
persona avara, sordida.

624 'Mpiccicari, appiccicare, attaccare.
321

Fiabe novelle e racconti popolari siciliani – Vol. II

Giuseppe Pitrè

all'urtimu cci dissi idda: — «Ora si tuttu lu vostru dub­
biu è ca quarchi munita mi la putissi ammucciari 'nta li 
scarpi, io mi cuntentu di tràsiri a pedi 'n terra 'nta lu tiso­
ru; e cu 'na farincina 'n carni.» — «E s'è accussì, io ti cci 
fazzu scìnniri macàri ora.» Tutti cosi priparati, la Princi­
pissa si spugghiò. Lu Principi sulleva 'na tavula, grapi 
'un purticali e la fa scìnniri. La picciotta allucchíu quan­
nu vitti ddu gran tisoru; li ddubbuluna  di dudici unzi 
eranu jittati a catasta, ca mancu li primi Re nn'avìanu la 
mitati. 'Nta un vìdiri e svìdiri si nni 'mpìccica 'na pocu a 
li pedi e pi davanti, e si nn'acchiana. — «Principi, friddu 
sentu!.. jittatimi la vesta di supra, e mi vaju a curcu.» Lu 
Principi cci metti la vesta, e idda si va a 'nfila 'nta lu let­
tu. Si spìccica ddi ddubbuluna, nni fa un bellu munzed­
du, e lu Sù Giuseppi li porta a la carbunara. E accussì lu 
scialìbbia sicutava, e lu Principi cuntintuni ca sò mug­
ghieri campava di ventu...

Ora   stu   Principi   avía   un   niputi,   e   stu   niputi   stava 
'nt'ôn palazzu 'n facci di lu ziu. 'Na jurnata affacciannu 
lu Principi cu la Principissa vitti a sò niputi a lu finistru­
ni: — «Pippinu, cci dici lu Principi, la canusci a sta si­
gnura? Chista è la Principissa.» — «Io nu nni sapía nen­
ti, Ziu, ca vassía s'avía maritatu.» — «'Un ni sapivi nen­
ti? Lu sai ora. E resti 'mmitatu pi oggi e ottu ccà nni 
mia625.» Ddoppu stu 'mmitu lu Principi si nni pintíu, ma 
'un avía chi fari; lu pranzu cci l'avía a priparari. Pensa, 

625 Resti invitato a pranzo qui da me per l'entrante settimana (da qui ad otto 

giorni).

322

Fiabe novelle e racconti popolari siciliani – Vol. II

Giuseppe Pitrè

pensa, dici: — «Lu sa' ch'haju pinsatu, Principissa? La 
carni va cara, ora vaju a caccia, staju 'na cinchina di jor­
na, e portu carni di caccia, e accussì sparagnamu.» — 
«Sì, Principi; facìti prestu,» cci dici la Principissa.

Comu   lu   Principi   parti   pi   la   caccia,   la   Principissa 
mannò a Giuseppi p'un chiavitteri. Veni lu chiavitteri; 
— «Facitimi subbitu la chiavi pi stu purticali, ca la per­
si, e 'un lu pozzu gràpiri.» Lu chiavitteri, 'n tempu chi vi 
lu cuntu, cci purtò la chiavi. La Principissa scinni 'nta lu 
tisoru, e si pigghia 'na  pocu di sacchi  di ddubbuluna. 
Acchiana, chiuj: tutti cosi arristaru a sò sestu. E ddocu 
fa tapizzari tutti li càmmari, mobili, ninfi, purtali, sutta­
specchi, tappiti: ogni cosa chi si trova 'nta un palazzu di 
sti Principi, sina a lu guarda-purtuni cu la livría finu a li 
pedi e lu vastuni cu la palla 'n punta626.

Torna lu Principi: — «Com'è ? chista 'un era la mè 
casa?» E si strica l'occhi e si nn'aggìra. Torna arrèri: — 
«Mai; sgarru...; ma lu mè palazzu unn'è?» E vôta. Torna 
arreri; — «'Ccillenza, cci dici lu purtunaru, voscenza a 
cu' cerca? pirchì 'un acchiana?» — «E iddu chistu ch'è 
lu palazzu mio!...» — «'Unca di cu' è?» — «Chistu è lu 
palazzu di voscenza; voscenza acchiana.» — «Ih!.... fici 
allura lu Principi; e si sucau tuttu. — Gesu tutti si li pig­
ghiau   li   picciuli   mè   mugghieri!...»   Acchiana:   vidi   la 
gran scala di màrmuru biancu; vidi li càmmari 'ncartati: 
— «Ih! tutti, mè mugghieri!...» Vidi suttaspecchi, diva­

626 La narratrice qui ricorda la foggia di vestire de' guardaporta, livrea lunga 

fino a' piedi, e mazza con gran palla in cima.

323

Fiabe novelle e racconti popolari siciliani – Vol. II

Giuseppe Pitrè

na, seggi putruni, sufà, cosi spittaculusi: — «Ih!... tutti 
mè mugghieri!...» e si sucava. Tant'è ca comu arriva nni 
sò mugghieri si jittau 'nta lu lettu e si 'mpalau. — «Ch'a­
viti, Principi?» cci dici sò mugghieri. — «Ih... tutti mè 
mugghieri!...» E dicennu sempri accussì, stava murennu 
'mpassulutu627. La mugghieri,  fincennu   ch'era  cunfusa, 
manna a chiama un Nutaru e quattru tistimonii. Veni lu 
Nutaru: — «Principi, chi aviti? Vuliti fari tistamentu? 
Parrati!» — «Tutti mè mugghieri!...» — «Comu? parra­
ti!» — «Tutti mè mugghieri!...» — «Vuliti lassari tutti 
cosi a vostra mugghieri? L'haju capitu; nun è chistu?» 
— «Tutti mè mugghieri!....» E comu lu Nutaru scrivi, lu 
maritu tira quattru assaccuna e mori628.

La   Principissa   arristau   domina   assuluta,   e   ddoppu 
tempu si maritò cu lu Sù Giuseppi; e accussì succedi ca 
li dinari di l'acculicchiaturi si li mancia lu sfraguni629.

Palermo630.

VARIANTI E RISCONTRI

Una versione lombarda di questa novella è La sciora e la ser­
va  dei  Paralipomeni alla Novellaja milanese  dell'IMBRIANI. Una 
padrona avara che non voleva dare a mangiare alla serva, la quale 
finalmente ammalatasi, per otto giorni andò a casa e disse alla pa­

627 'Mpassulutu, come rinfichito, allibito.
628 Assaccuna, m. plur., il boccheggiamento di chi muore.
629 È proverbio comunissimo: Li dinari di l'acculicchiaturi (o di l'avaru) si  
li mancia lu sfraguni. (Acculicchiaturi, colui che per frode, o per ingordigia, 
s'appropria l'altrui o se lo nasconde; sfraguni, sciupone).

630 Raccontato dalla Messia.

324

Fiabe novelle e racconti popolari siciliani – Vol. II

Giuseppe Pitrè

drona ch'ella viveva di niente e non sentiva più bisogno di man­
giare. La padrona per l'avarizia volle provare; però al quinto gior­
no non potè più parlare dalla debolezza, e faceva segni colle dita 
significando che ci volevano ancora due giorni a finire il tempo 
prefisso. La serva chiamò il prete, e quando la padrona moribon­
da faceva segni colle dita, la serva disse voler l'ammalata signifi­
care che, morendo, i suoi averi li voleva divisi a due, al prete e 
alla serva. Fu verificata la cosa dai parenti; e, morta l'avara, la 
serva e il curato ne godettero i beni.

325

Fiabe novelle e racconti popolari siciliani – Vol. II

Giuseppe Pitrè

XCIII. 

La Ghiuttuna.

Si cunta ca c'era 'na vota un maritu e 'na mugghieri. 
Lu maritu facennu la matina la spisa, purtava la carni e 
la pasta dicennu a la mugghieri: — «Còcila, ca cu sti 
cosi n'avemu a 'ricriari.» Iddu niscíu; e la mugghieri iju 
ni la cucina pri cociri ed apparicchiari sti cosi. Comu 
eranu menzi cotti, ammucciuni di lu maritu, accuminsau 
a tastarli; tastannu tastannu si li mangia tutti. Poi ci vin­
ni 'na furnicía631 pinsannu chi si arricugghía sò maritu. E 
pinsau di dìrici chi si li mangiau la gatta. Sona minzijor­
nu, e si ritira lu maritu facennu primura pri mangiari; e 
la chiamau di nomu. — «Conza la tavula, Nina, ca ora 
mangiamu; già lu pitittu mi stà affirrannu pri darreri lu 
cozzu.» La mugghieri cunfusa: — «Chi haju a cunzari 
tavula! La gatta si mangiau tutti cosi...» Lu poviru mari­
tu, vidennu chi idda di jornu in jornu facía accussì, ni­
scíu pri dispiratu, mortu di pitittu, 'mmezzu la chiazza. 
Pri sorti, mentri era passiannu, ci 'ncuntrau un cumpari e 
ci dissi: — «Cumpari, chi aviti?» — «Chi vogghiu aviri! 
ca   sugnu   afflittu   e   angustiatu!   Havi   tri   jorna   chi   nun 
mangiu. Accattu la spisa, la portu a mè mugghieri e idda 
si fa mangiari tutti cosi di la gatta...» Si vôta sò cumpari 
e cci dici: — «Nun c'è nenti; vi lu dugnu iu lu riparu; vi 
dugnu 'na nuci, 'na miènnula, 'na castagna, e 'na nucid­

631 Furnicía, lo stesso che firnicía, sollecitudine, affanno per qualche cosa.
326

Fiabe novelle e racconti popolari siciliani – Vol. II

Giuseppe Pitrè

da; li mittiti ni li spicùna di la càmmara632, e cu chisti vi 
fazzu vidiri ca mangirriti vui sulu e idda no.» Lu maritu, 
fattu jornu, si livau e iju a pigghiari la spisa. Dici a la 
mugghieri: — «Ccà c'è la spisa; basta pirò chi nun ti la 
fai mangiari di la gatta.» Idda a minzijornu iju ni la cu­
cina a lu solitu pri mettiri a cociri la carni. A mezza cut­
tura, la misi a tastari stinnennu la manu. Comu spingi la 
manu a la vucca senti diri da li quattru anguli di la cuci­
na:

«Olà! che si farà!
Senza lui non si mangerà!633

Comu chi idda senti la vuci, si metti a trimari tutta jit­
tannu vintusità 'n cuntinuazioni. Stizzànnusi di ccà e di 
ddà dissi  'ntra idda: — «Comu  veni mè  maritu, ci lu 
dicu ca ccà nun ci pozzu stari cchiù, ca ci sunnu li spir­
di.»   Vinni   sò   maritu,   e   mangiau.   Idda   pirò   nun   vosi 
mangiari, ca ci fici la 'ncagna ca vulía adduata la casa634. 
Iddu ci rispunnía: — «Basta chi com'ora mangiu iu, ca 
sugnu mortu di fami.» Comu idda si misi a linguiari, sò 
maritu ci detti sulfati635. La mugghieri sempri dicía: — 
«Ccà nun ci pozzu stari cchiù!» Cangiaru casa sempri e 
mittennu lu maritu la nuci, la nucidda, la miènnula, e la 

632 Agli angoli della camera.
633 Olà ecc. Queste parole sono, come si vede, della lingua nobile; fatto as­
sai frequente negli intercalari delle novelline di ogni dialetto. Vedi nella  No­
vellaja milanese dell'IMBRIANI, le nov. III, IV, ec.

634 Ca ci fici ec. Gli fece il broncio, perchè volea appigionata un'altra casa.
635  Appena cominciò a parlare con petulanza (linguiari, lingueggiare),  il 
marito la picchiò per bene. Sulfati, da solfa, sulfiari (bastonare, batter la solfa) 
e sulfata (bastonata).

327

Fiabe novelle e racconti popolari siciliani – Vol. II

Giuseppe Pitrè

castagna a li spicùna di la casa, idda si ridducíu a livàrisi 
ddu viziu.

Favula ditta, favula scritta,
Diciti la vostra ca la mia è ditta.

Polizzi-Generosa636.

VARIANTI E RISCONTRI

Confronta con  Le sette catenelle, tratt. 4 della Giorn. IV del 
Cunto de li cunti. Si raffronti anche il principio di essa col princi­
pio della seguente.

636 Raccolta dal sig. Vincenzo Gialongo.

328

Fiabe novelle e racconti popolari siciliani – Vol. II

Giuseppe Pitrè

XCIV. 

Li setti Tistuzzi.

Cc'era 'na vota 'na vicchiaredda. Sta vicchiaredda avía 
'na niputi, e cci facía fari tutti li cosi di casa; idda niscía, 
e java a vuscàrisi lu pani. 'Na jurnata purtò a la casa setti 
testi d'agneddu; li duna a la niputi e cci dici: — «Tanà­
sia637, io nesciu; tu cocimi sti setti testi, ca quannu aggi­
ru, nni li manciamu.» La picciotta pigghia ddi testi e li 
misi  a còciri. Cc'era la gatta  vicinu: e  comu sintía lu 
ciàuru dicía:

«Meu meu!
Menza tu e menza eu!»

La   picciotta   pigghia   'na   testa   di   chiddi;   menza   nni 
duna a la gatta, e menza si la mancia idda. Si vôta la 
gatta 'n'àutra vota:
«Meu meu!
Menza tu e menza eu!»

La picciotta nni pigghia 'n'àutra e la sparti, mità a la 
gatta, e  mità   idda.  La  gatta  'un  si   cuitau,  e  si   misi   a 
chiànciri arreri:

«Meu meu!
Menza tu e menza eu!»

'Nsumma a una a una, li setti testi calàru tutti nna lu 
stomacu di 'Tanàsia e di la gatta. Quannu li testi fineru, 

637 Il santo patrono di Ficarazzi, ove è stata da me raccolta questa fiaba, è S. 

Atanasio: ecco perchè malti uomini e donne si chiamano con questo nome.

329

Fiabe novelle e racconti popolari siciliani – Vol. II

Giuseppe Pitrè

la picciotta si misi 'n cunfusioni e si misi a grattari la te­
sta: — «E comu fazzu, quannu veni mè nanna?!» E 'un 
sapennu comu fari, grapi la porta, e scappa, lassannu la 
casa a gamm'all'aria.

Camina camina, capitò 'nta 'na campagna di chisti; ta­
lía 'n terra, e vidi attuppateddi638; nni pigghia 'na pocu e 
si nni fa 'na bella cullana, e dui belli braccialetti; e si li 
'nfila. La sira cci scurau 'nta 'na campagna; stanca e sdi­
sulata si jittau sutta un arvulu e s'appinnicau. Cu' passa­
nu? tri fati; e comu la vidinu, dici la cchiù granni: — 
«Chi mi pari piatusa sta giuvina! Io cci dugnu pi donu 
chi addivintassi cchiù bedda chi è.» — «E io, dici la 
mizzana, chi sti cosi chi havi a lu coddu e a li pusa cci 
putissiru addivintari perni domanti e petri priziusi.» — 
«E io, dici la cchiù nica, chi putissi pigghiari un Re!» E 
spireru. S'arruspigghia 'Tanàsia, e si vidi li braccialetta e 
la cullana tutti di cosi priziusi; dici: — «E cu' mi ha fat­
tu stu beni? Lu Signuri cci l'arrenni!»

Lassamu  a idda e pigghiamu a la nanna. La nanna 
comu s'arricugghíu e vitti la casa sbarrachïata, l'ossa di 
li testi, e la niputi fujuta, si sucau: — «Gesu! tutti si li 
manciau!» E si metti a firriàrisi casa casa dicennu: — 
«Tutti si li manciau.» Locca e 'mpatidduta niscíu di la 
casa; pinsava, pinsava, poi dicía: — «Tutti si li man­
ciau!...» e 'un si putía dari paci.

'Na jurnata lu Riuzzu iju a caccia; e unni va a càpita? 
nna   dda   stissa   campagna   unni   cc'era   'Tanàsia,   bedda, 

638 Attuppateddi, marinelle, specie di chiocciole; helix naticoides Drap.
330

Fiabe novelle e racconti popolari siciliani – Vol. II

Giuseppe Pitrè

bedda quantu lu Suli e la Luna. Comu scontra sta bedda 
giuvina, dici: — «Oh! chi gran caccia! — E tu ccà chi 
fai?» La picciotta cci cuntau la cosa, e lu Riuzzu, càuda 
càuda si cci spigau, e si la purtò a palazzu. 'N tempu 'na 
simàna fôru fatti li capituli, e lu Riuzzu si maritò cu 'Ta­
nàsia: e stavanu tutti dui contenti gudennusi lu capiddu 
di 'n testa.

Ora succedi ca la vecchia caminannu caminannu trasi 
'nta la citati unni cc'era 'Tanàsia. Trasi e passa di lu Pa­
lazzu riali, unni cc'era affacciatu lu Riuzzu e 'Tanàsia. 
'Tanàsia comu la vitti la ricanuscíu; dici: — «Chista mè 
nanna è. — Subbitu, cammareri, scinniti nni sta vicchia­
redda e dicìticci ca acchiana a Palazzu, ca cc'è alloggiu 
e manciari pi idda.» Lu cammareri va. — «Bona donna, 
dici la Riggina ca cc'è alloggiu e manciari pi vui; ac­
chianati.» La vecchia, comu s' 'un l'avissi 'ntisu, java dì­
cennu sempri: — «Tutti si li manciau!» e si sucava. Lu 
cammareri torna nni la Riggina: — «Maistà, la vecchia 
nun senti; cci fici la 'mmasciata, e cci 'ntisi diri «Tutti si 
li   manciau!»   e   havi   'na   patacía   ca   fa   scantari639.»   La 
Rigginedda chiama a n'àutru, e cci fa fari la stissa cosa; 
comu lu cammareri va nna la vecchia, la vecchia s'ag­
ghiuttía e dicia: «Tutti si li manciau!» Quannu la Riggi­
nedda 'ntisi accussì, dissi 'nta idda: — «Gesu! ancora a 
li tistuzzi pensa! E si chista acchiana e mi sbrïogna, io 
unni m'hê jiri a 'nfilari?! Vecchia affamata! ca ddoppu 

639 E un affanno da far paura. (Patacía, voce speciale del territorio di Fica­

razzi come calacina per febbre lenta e leggiera; mignelti per mignatte ecc.)

331

Fiabe novelle e racconti popolari siciliani – Vol. II

Giuseppe Pitrè

un annu, ancora chianci dui schifíi di testi!» Si vôta poi 
cu li cammareri e cci dici: — «Subbitu, ordini e cuman­
nu mio, pigghiati a sta vecchia magàra, jittàtila d'un fini­
struni   appinninu.»   Li   cammareri   hannu   pigghiatu   dda 
vecchia, l'hannu 'mmurdutu; tiritùffiti! e la sdirrubbaru 
di lu finistruni. 'Tanàsia si guadíu cu lu Riuzzu.

E arristaru filici e cuntenti,
E nuàtri ccà senza nenti.

Ficarazzi640.

VARIANTI E RISCONTRI

Il principio è simile alla precedente e alla 84 delle Sicil. Mär­
chen. Per la circostanza della vecchia che non sa darsi pace delle 
sette teste perdute, vedi la nostra XCII. Il dono delle fate è nella 
LXI, e meglio nella 73 delle Sic. Märchen.

Questa novella mi sembra incompleta, o precipitata verso la 

fine.

640 Raccontata da Giuseppa Foría.

332

Fiabe novelle e racconti popolari siciliani – Vol. II

Giuseppe Pitrè

XCV.

L'acula chi sona641.

'Na vota s'arriccunta ca cc'era un mircanti, ch'avieva 
tri filli màsculi; dunnicchì dissi lu granni: — «Jeu mi 
vaju scartiennu di li miei idèghi642, e vollu la mia parti di 
beni, ca vollu jiri a fari 'na mircanzia.» Lu patri, addulu­
ratu, cci dissi: — «E comu mi vuoi lassari!» Arrispusi lu 
fillu: — «Papà, jeu mi vollu divièrtiri a mà piaciri e nun 
sàcciu nenti643.» Lu patri vidiennu ca nu puòttilu pirsua­
diri, a stu fillu, s'ha chiamatu un capitanu di li so' basti­
menti e cci l'ha raccumannatu; — «ca mè fillu, dici, jè 
di prima nisciuta.» Cci ha datu la parti di li soi beni, e 
stu picciottu ha partutu cu la grazia di Diu. Partíu e iju a 
Napuli.   Subbitu   cci   hannu   scattiatu   li   duganieri644:   — 
«Aviti a pagari la Dugana.» — «E unni si paga sta Du­
gana?» — «A Palazzu riali!» Lu picciuottu s'ha pillatu 
quattru piezzi di robba, e ha jutu a Palazzu riali. A lu 

641 Questa novella è di Geraci-Siculo, una delle parlate più curiose dell'isola. 
La sua caratteristica è di mutare in doppia ll la gl italiana, e però si ha per fillu 
figlio, pìllari per pigliare, vollu per voglio, tallàri e tallatu per tagliare, taglia­
to; scuollu per scoglio, miellu per meglio, maravilla per maraviglia, rispillàrsi 
per risvegliarsi, travallu per travaglio, mulleri per mogliere.

Altro carattere non sempre costante è la  g  davanti la lettera  a  delle voci 

idea, ora, nuàtri ecc., e quindi idega, gora, nugàtri.

642 Io mi vado già scaltrendo nelle mie idee; io son già fatto scaltro. (Idega 

per idea, della parlata).

643 E non vo' saper altro.
644 Subito son andati da lui i doganieri.
333

Fiabe novelle e racconti popolari siciliani – Vol. II

Giuseppe Pitrè

purtuni di Palazzu riali truvò lu millesimu645: Cu' 'nta un 
annu, un misi e un juornu trova mia filla, si la pillirà pi  
spusa; e cu' nu la trova, si cci divi dicapitari la vita.

Acchianatu a Palazzu riali: — «A piedi di Vostra Ria­
li Maistà!» — «Ha' pagatu la tua Dugana?» cci dissi lu 
Re. — «L'haju pagatu, Riali Maistà; ma arrivannu a lu 
purtuni haju truvatu un millesimu, ca cu' 'nta un annu, 
un misi e un juornu trova a vostra filla, si la pillirà pi 
spusa. Ora jeu la vollu circari jeu a vostra filla.» — «Sì, 
cci dici lu Re; ma 'sàminati lu millesimu prima ca tu ti 
'ntraduci 'nta chistu fattu646.» — «Maistà, jeu lu millesi­
mu   mi   l'haju   'saminatu   beni,   e   mi   vollu   mettiri   a   la 
'mprisa.» Lu Re vidiennu la sò ostinazioni, cci detti li 
chiavi e cci dissi: — «Divièrtiti!»

Stu giuvini furriau un annu, un misi e un juornu 'nta 
stu palazzu; arrivannu a lu tempu stabilitu s'ha prisintatu 
a lu Re: — «Maistà, la furtuna m'ha tradutu; si pi grazia 
mi vuliti aggraziari la vita, jeu su' cuntenti; masinnò ccà 
cc'è la mè pirsuna.» Lu Re, nun vulennulu aggraziari, 
tira la sua spata e cci ha tallatu la tiesta. Aviennu 'na 
campana di lignu 'nta lu saluni, ad ogni testa ch'iddu tal­
lava cu stu vinculu di sta filla647, l'attaccava a sta campa­
na; e accussì fici cu stu poviru giuvini.

645 Millesimu, qui iscrizione.
646 Sì, risponde il re, ma medita bene ('sàminati, esàminati) sulla iscrizione 

prima che tu ti avventuri a questa impresa.

647 Ogni testa ch'egli tagliava col vincolo di questa figlia ecc.

334

Fiabe novelle e racconti popolari siciliani – Vol. II

Giuseppe Pitrè

Lu mizzanu di li filli di lu mircanti ddoppu un annu 
dumanna 'n grazia a so patri di jiri a fari 'na mircanzia. 
Lu patri, scannaliatu di lu primu fillu, 'un vulieva; ma 
poi vidiennu ca lu fillu jera ostinatu, cci appi a dari la 
parti di li suoi beni, si chiamau n'àutru capitanu e cci ar­
raccumannau stu fillu e l'ha fattu pàrtiri. Stu fillu pillau 
la via di lu fratellu. Li marinara di lu primu fratellu jèra­
nu 'ncarciarati 'nta lu bastimientu; comu vìttiru bannera 
di lu sò patruni648, hannu jittatu 'na varca 'n terra e cci 
hannu jutu a lu 'ncontru, e cci cuntàru ca lu fratellu avía 
jutu nni lu Re e 'un avía turnatu cchiù, e iddi avíanu arri­
statu ddà 'ncarciarati.

Trânnu a terra649, scattìanu li duganieri di bel nuova­
mienti; e cci ordinaru di jiri a pagari a Palazzu riali la 
Dugana.   Allura   iddu   pilla   n'àutra   puocu   di   robba;   ha 
jutu a palazzu; ha vistu lu stissu millesimu, ha pagata la 
sua Dugana, e poi cci ha dittu a lu Re: — «Maistà, jeu 
vollu circari a vostra filla, e lu millesimu l'haju 'samina­
tu beni.» Lu Re cci ha datu li chiavi: — «Divièrtiti, fil­
lu!»

Arrivannu all'annu, lu misi, e lu juornu, e nun truvan­
nu la filla di lu Re, s'appi a prisintari a lu Re; lu Re ha 
trâtu la sua spata, e cu granni viulenza cci ha tallatu la 
testa, e puranchi l'ha jutu a situari 'nta la campana di li­
gnu allatu a la testa di lu frati.

648 Appena videro la bandiera del loro padrone ecc.
649 Tirando, accostando a terra.

335

Fiabe novelle e racconti popolari siciliani – Vol. II

Giuseppe Pitrè

Ha pillatu lu fillu nicu: — «Papà, li miei fratelli han­
nu avutu la sua parti, e anchi jeu vollu la mia, ci vollu 
jiri a fari la mia mircanzia.» Lu patri si misi a chianciri 
prigannulu chi nun partissi; ma lu fillu nu nni vosi sènti­
ri nenti, e vosi pàrtiri. Lu patri cci detti tutti li suoi parti 
di li beni, e l'ha cunsignatu a n'àutru capitanu; e cci fu 
'n'amara spartenza. Arrivannu ad àutu mari, scummolla 
un timpurali terribilissimu; comu scummullau stu tim­
purali, li straporta a 'na terra 'ncognita, e li va a 'nfurca 
'mmenzu dui vazi650. Lu Capitanu jetta l'àncuri e afferma 
lu bastimientu.  Passannu   un  certu  tiempu  assirena  sta 
timpiesta; affaccia lu patruni 'n capu di lu cupirtizzu651 
di la bastimientu, e vitti unu scuollu a mari652. — «Si­
gnuri Capitanu, affacciati, ca criju ca cci cc'è una caccia 
guardata;  si  tantu vi   piaci,  putemu  jiri   a  divirtìrinni.» 
Subbitu s'hannu misu 'nta 'na varcuzza, e hannu jutu 'nta 
'na grutta e truovanu du' gieganti. — «Vuliemu vìdiri lu 
curaggiu chi hannu chisti dui gieganti? dici lu Capitanu. 
Sparamu una scupittata a pavientu653.» Comu jèttanu la 

650  Arrivannu  ecc.  Arrivati  in alto mare, si  suscita (si  scummolla  per  si 
scummògghia, si scopre, vien fuori, apparisce ecc.) un terribilissimo tempora­
le, e come si suscita questo temporale, (esso) li trasporta in una terra incognita 
e li inforca in mezzo a due scogli, ('nfurcari, qui incagliare strettamente; vazi, 
della parlata, per vàusi, balzi.)

651 Cupirtizzu, coperta di bastimento. Il narratore era un contadino mulattie­
re, e dicea di aver visto poche volte il mare in vita sua: ecco perchè non cono­
sce nessuna voce tecnica di marina. La mia benamata Agatuzza Messia in que­
sta occasione avrebbe sfoderata tutta la sua erudizione marinaresca.

652 E vide uno scoglio a mare.
653 Spariamo uno schioppo in aria, di volata.

336

Fiabe novelle e racconti popolari siciliani – Vol. II

Giuseppe Pitrè

scupittata, li dui gieganti si jittaru tutti dui a facci pir 
tierra.   —   «Capitanu,   dicinu   li   marinara,   chisti   sunu 
mancia-maccarruna   cu   sicurizza654;   per   cui   putiemu 
'ncugnari cu libirtà.» — «Vugàtri gieganti, chi cosa faci­
ti?» cci dumanna lu fillu di lu mircanti. — «Zappamu 
terra d'oru.» — «E di sta terra d'oru si può aviri qualchi 
puocu?» — «Quantu vi nni piaci, e quantu vui nni vuli­
ti.» Aviennu sta libirtà, si misiru a carriari tierra d'oru 
'nta lu sò bastimientu. Lu mari assirinau e accussì s'han­
nu misu a lu sò viaggiu. Pi sua furtuna vannu a fannu la 
stissa strata di l'àutri dui fratelli. Arrivannu vicinu a li 
dui bastimienti di li dui fratelli, li marinara ca eranu car­
ciarati cci jeru a lu 'ncontru, e cci cuntàru ca li soi fratel­
li si nn'hannu jutu pi jiri a pagari la Dugana, e nun han­
nu turnatu cchiù.

Scattìanu li duganieri, e l'obbliganu di jiri a pagari. 
Comu lu picciottu junci a lu Palazzu, leggi lu stissu mil­
lesimu, acchiana, paga, e, — discursu porta discursu —, 
cci fa a lu Re la stissa dumanna di li frati. Lu Re nun vu­
lía accunsèntiri: ma lu picciuottu, ostinatu, si vosi metti­
ri a la 'mprisa.

Tuttu la juornu furriannu 'n cerca di la filla di lu Re, 
nu la potti truvari mai. Arrivannu a un anno e quinnici 

654  Codesti giganti  son certamente  degli  sciocchi. -  Mancia-maccarruni  fu 
detto fino al 1860 per ingiuria a' Napolitani, e specialmente ai soldati borboni­
ci; e si ricorda tuttora il proverbio: Napulitanu, mancia-maccarruna.

Trovo però che ne' secoli passati si dicea pure in Sicilia: Siciliani, mancia-
maccarruni. Vedi le Canzoni scritte dal P. PAOLO CATANIA e pubblicate da An­
drea Colicchia in Palermo nel 1663, vol. VIII, pag. 170.

337

Fiabe novelle e racconti popolari siciliani – Vol. II

Giuseppe Pitrè

juorna, si cunfunníu li so' idèghi e si prisenta a lu Re: — 
«Maistà, vollu 'na grazia; mi sièntu accupatu, e vuollu 
pillari aria fuori la cità.» — «Avierti, fillu, ch'ha' sidici 
juorna   di   tiempu,   e   'nta   stu   tiempu   s'havi   a   finiri   sta 
cosa.» S'ha misu 'nta la cità, e si metti a passiari. Cci 
'ncugna 'na vecchia e lu 'ncuitau tantu ca iddu cci cuntau 
tuttu lu sò passaggiu. La vecchia cci dissi: — «Voscen­
za si nn'ha jiri ni li merìcili655, e cci ha a fari una diman­
na di fàricci 'n'àcula d'oru e d'argentu, granni quantu cci 
stà la sò pirsuna, cu sunetti e sinfunii656, e cu dui chiova 
'n testa, ca tuccannuli suonanu ca jè un piaciri; poi la 
càrrica e la fa passari sutta lu Palazzu riali, e lu Re fuor­
si e senza fuorsi si la fa acchianari, e la Riggina la fa vì­
diri a la Rigginotta» Subbitu lu picciuottu si fa fari sta 
bella àcula, e 'n tiempu vintiquattr'uri l'àcula fu fatta, ca 
jera 'na machina maistusa. Lesta chi fu, lu picciuottu va 
a pillari la miellu giuvintù di lu suo bastimientu, e l'ha 
adduttrinatu comu avievanu a purtari st'àcula. Quattru 
uomini di chisti s'hannu misu st'àcula supra li spalli, li 
gienti a filu di spata a guardari657 sta granni maravilla ca 
nun si nn'avieva vistu mai l'eguali. Lu Re comu la vitti 
la vosi acchianata susu; li marinara si facievanu appria­
ri, ma poi cci l'acchianaru, e lu Re cci dietti un bellu 
cumplimientu. Cu sta gran maravilla si cuminciau a di­

655 Merìcili, voce corrotta da orifici, e che io feci ripetere più volte al narra­

tore.

656 Con suoni e sinfonie.
657  La gente stava a guardare a filo di spada, cioè a doppia fila (come mi 

spiegò lo stesso narratore).

338

Fiabe novelle e racconti popolari siciliani – Vol. II

Giuseppe Pitrè

vièrtiri lu Re, la Riggina, e tutti chiddi di la Curti. Li 
marinara   cci   lassaru   st'àcula  a   Palazzu  Riali,  e  si  nni 
jeru. La Riggina, ca la filla la vulía 'stremu beni, ha pri­
gatu lu Re di fari vìdiri stu diliziu a la filla. Lu Re dissi 
sì, e s'ha pillatu una gran cuoffa658, cci ha situatu un mar­
tieddu, 'na cazzuola e 'na martiddina, ed ha scinnutu nni 
lu suttirraniu unni cc'era la filla; e chiddu chi era dintra 
l'àcula, chi vidía tuttu lu caminu chi facieva. Scinnieru 
setti scali; grapièru setti quarti e poi cc'era 'na filora659; 
lu Re cu 'na menza-canna misurau cinquanta canni, e 
truvau 'na grasta granni. Scinníu cu la Riggina ancora, 
sina chi arrivau unni jera la filla cu 'n'àutri vinticincu 
dunzelli tutti aguali a la Rigginotta ca nun si putieva di­
stinguiri. Comu juncieru, cci ficiru sunari 'na bella sin­
funia   all'àcula.   Ddoppu   cci   lassanu   l'àcula   ddà   e   si 
nn'acchiananu: e li picciotti tutta la notti si divirtieru as­
sai. A lu filu d'agghiurnari660 la Rigginotta si la fa purtari 
a lu sò capizzu; la Rigginotta si curca e s'addurmisci. Lu 
picciuottu grapi lu sigretu di l'àcula e nesci, si spoglia e 
si curca cu la Rigginotta. Idda si rispilla; — Olà! grida, 
ma iddu cci attuppa la vucca e cci dici: — «Zittu, ca jeu 
haju travallatu tantu pri vèniri ccà nni tia. Si tu gridi 
m'arruini.» La Rigginotta capíu, e tutta la matinata si di­
virtieru. Quannu fu ura di spartìrisi l'unu di l'àutru, idda 
cci dissi: — «Vidi ca quannu mèo patri ti vidi arrivatu 

658 Coffa, sporta.
659 Filora per flora.
660 Quand'era per far giorno.

339

Fiabe novelle e racconti popolari siciliani – Vol. II

Giuseppe Pitrè

ccà, ti metti n'àutru binculu, e ti dici: — Ora quannu tu 
arrivi jusu, hai a distinguiri a mà filla 'mmenzu di vinti­
quattru dunzelli. Tu a primu cuorpu ti l'ha' jiri a 'bbraz­
zari e chissa t'arresta pi mulleri. — Vidi ca tutti vinticin­
cu aviemu li scuocchi 'n testa661 tutti d'un culuri; jeu l'ha­
ju di n'àutru culuri. Nu sballari, sai662! altrimenti mi pier­
di.» Cu st'accuordu, spuntau lu Suli. La Rigginotta vosi 
lu cafè e la culazioni bella accumpagnata663, pirchì jera 
stanca di la notti. Manciau la Rigginotta cu la picciuotta, 
e puoi iddu si 'nchiuìju 'nta l'àcula, e idda cuntinuau a 
falla sunari, ed era un triunfu664. Lu 'nnumani  lu patri 
scinníu a vìdiri la filla, e fàricci acchianari l'àcula. Si 
nn'acchianau; li quattru marinara si jeru a pillari l'àcula, 
e si la purtaru, tutti cuntenti ca 'nta l'àcula nun cc'era 
nuddu sdisàggiu. Appena sghimmàru665 di Palazzu riali, 
curreru pi la sò putía, ficiru a muddicalli a muddicalli666 
l'àcula, l'arricamparu667, e la jeru a jittari a mari. Lu pic­
ciuottu ha fattu turnari sti marinara a buordu, e iddu s'ha 
prisintatu   a   piedi   di   sò   Maistà   tuttu   malincunusu.   Sò 
Maistà cci dici: — «Ebbeni, bellu giuvini, puocu su' li 
vostri juorni: pinsàticci.» — «È nenti, Maistà: ora ciercu 

661 Bada bene che tutte 24 donzelle abbiamo un nastro su' capelli.
662 Non isbagliare, sai!
663 Volle la colazione, ma ben sostanziosa. - Accumpagnatu o accumpagna­

teddu, add. di cosa abbondante, ben fatta, ben messa, ben corredata ecc.

664 Triunfu, qui cosa bellissima da imparadisare.
665 Sghimmari (in Palermo sgummari, forse corrotto da sgombrare) uscire.
666 Dicono anche a millicalli a millicalli, per significare a molliche a molli­

che, a pezzi a pezzi, in frantumi.

667 Arricampari, qui raccogliere.

340

Fiabe novelle e racconti popolari siciliani – Vol. II

Giuseppe Pitrè

'n'âtra vota; jeu criju ca sugnu a locu d'eternità668; ma 
prima di muòriri; jeu vuollu fari un tastu pi tutti li mura 
e li 'ncantuneri di lu Palazzu669.» — «Sì, fllu miu, pìllati 
tutta la libirtà chi vuoi.»

E lu picciuottu ha misu a girari tuttu lu Palazzu, e tan­
tu tastiau, fina ca arrivau unni iddu sapía lu sigretu. Sen­
ti tubbiari unni cc'era lu tuonu670, e lu vosi vìdiri. Lu Re 
s'accurava; ma lu picciuottu cci dissi: — «Vui chianciti 
lu muru, Maistà; ma jeu haju a pinsari pi la mia vita.» 
Sfunnau, e vitti una porta, trova la scala, e scinni e scin­
ni; e ammàtula lu Re dicía: — «Bada ca dduocu truovi 
un liuni!» Iddu vosi scìnniri sempri. Arrivannu a la filo­
ra, si pilla la menza-canna, e, finta ca jucava, misurò li 
cinquanta canni di tirrenu. A li cinquanta canni, truvò la 
grasta; la spinci. Lu Re grida: — «Nun mi la guastari sta 
grasta!» ma iddu tirau avanti. Lu Re cci dissi: — «Gora 
tu ha' truvatu a mè filla; ma cc'è ancora 'n'âtra cosa; mè 
filla è 'mmienzu vintiquattru dunzelli; si tu nun la conu­
sci 'mmienzu a tutti a la prima affacciata, tu cci pierdi la 
vita.»   Si   prisièntanu   vinticincu   dunzelli,   tutti   vistuti 
aguali. Iddu guarda la scuocca di n'àutru culuri, e si jetta 
e si l'abbrazza. Accussì la 'nzirtau. Acchianau susu; lu 

668 Io son persuaso che (la mia causa è perduta, e, condannato a morte), sono 
per passare all'altra vita, all'eternità.

Vedasi come nelle frasi più indifferenti, il popolo ha fede nella vita avveni­

re.

669 Ma prima ch'io muoia, vo' fare un saggio su tutte le pareti e i cantoni del 

palazzo.

670 S'accorge che in un punto il muro ritronava dentro.

341

Fiabe novelle e racconti popolari siciliani – Vol. II

Giuseppe Pitrè

picciuottu ha fattu vèniri a sò patri, e davanti d'iddu s'ha 
maritatu a la Rigginotta.

Iddi arristaru filici e cuntenti
E nui senza aviri nenti.

Geraci-Siculo671.

VARIANTI E RISCONTRI.

Lu Re Fioravanti (Palazzo-Adriano)

Questo Re Fioravante avea una figlia, e la nascose nel proprio 
palazzo, colla promessa di darla in moglie a chi fra tre giorni la 
troverebbe, ma colla minaccia di far morire chi non la troverebbe. 
Undici nobili vi perdettero la vita. Duodecimo, un figlio d'orefice 
con un'aquila d'amore tutta a musiche e a suoni, volle tentarne 
l'impresa. Al suono di quest'aquila ballavano gli animali e face­
vano scherzi di corsa. Fioravante fe' scendere quest'aquila alla fi­
glia nel sotterraneo ov'ella stava con 11 donzelle. La notte il gio­
vane uscì, e prima che altro sorbì il caffè pronto per la principes­
sa. Ella gridò; gliene portarono un altro; lo stesso. Alla terza volta 
egli si svelò. Era affamato; la principessa si fe' venire un piccio­
ne, e di quello confortò l'amante, cui avvertì di venire a ricercare 
di lei sotto due mattoni della stanza da letto del padre, segnate 
colle lettere B e C. «Mio padre, soggiunge ella, dirà: — La princi­
pessa è fra 11 dame; volete conoscerla al ballo o al far calza? — 
Rispondi   —   Al   ballo.   Nel   ballo,   io   mi   ti   getterò   alle   braccia. 
Chiedi me, allora. — E gli diede un diamantino col nome suo. 
Tutto fu eseguito a puntino nella ricerca, e l'orefice e la principes­
sa furono Re e Regina.

671 L'ho raccolto dalla bocca di un mulattiere a nome Giuseppe Antista, pre­
senti il sig. Luciano Consolo di Catania e figlio suo Antonio Consolo di Ali­
mena.

342

Fiabe novelle e racconti popolari siciliani – Vol. II

Giuseppe Pitrè

Questa novella è greca albanese di Sicilia e fu raccontata da 

Antonino Capitò, villico, sui 40 anni.

Una versione siciliana è in  GONZENBACH, n. 68:  Vom goldnen 
Löwen (Il leon d'oro). Una versione toscana di S. Stefano in Cal­
cinaja è in DE GUBERNATIS, n. VII: L'Argentofo.

La   medesima   novella   trovasi   narrata   da   Ser  GIOVANNI 
FIORENTINO, nel suo Pecorone, Giorn. IX, n. 2: «Arrighetto figliuo­
lo dell'imperatore, nascoso dentro un'aquila d'oro, entra in camera 
della figliuola del re d'Araona, e, fatto accordo con essa, la porta 
per mare in Alemagna ecc.

Nel Libro d'arme e d'amore nomato Mambriano composto per  
FR. CIECO da Ferrara, novamente stampato, (Ven. per Giorgio de 
Rusconi a dì IX agosto MCCCCCXI) il canto II è un episodio che 
corre pure in un libretto a stampa popolare col titolo:  La storia 
perchè si dice  «L'è fatto il becco all'oca» (In Bologna, alla Co­
lomba, con approv. — Ve n'è edizioni del 1583). In esso si rac­
conta che Licanoro re di Cipri ebbe una figlia a nome Alcenia, 
cui per consiglio degli astrologi chiuse con 12 ragazze e una nu­
drice   dentro   un   palazzo   con   giardino   circondato   da   altissime 
mura, fino a' 15 anni di età; che un Cassandro, figlio del conte 
Gianni di Famagosta, e ricco e generoso giovane, visitato in sua 
villa dal re fu costretto da lui, pena la morte, di trovargli nel regio 
palazzo la figlia Alcenia: a ciò spingendosi il re per aver letto in 
un vaso di Cassandro che per danari si ottiene tutto. Cassandro, 
aiutato dalla propria nudrice, si fe' fare una bell'oca d'oro, che 
cantava nelle più belle maniere; entro la quale, guidato dalla nu­
drice, finta mora, fu portato al palazzo del re, e dal re al palazzo 
d'Alcenia.   Ritenuta   quivi   l'oca   due   mesi,   Cassandro   si   potè,   e 
bene, intendere  con  Alcenia;  e  finalmente  riportata  l'oca  al re, 
Cassandro ripresentossi alla Corte ed ottenne la principessa. (In 
questa novella s'è veduta la mitologica trasformazione di Giove in 
cigno).

343

Fiabe novelle e racconti popolari siciliani – Vol. II

Giuseppe Pitrè

PAOLO MINUCCI raccontò questa novella nelle note al Malmanti­
le del LIPPI a proposito del cantare XI, st. 20; DEFENDENTE SACCHI 
nelle sue Novelle e Racconti (Milano, 1836), PICO LURI di Vassa­
no (Ludovico Passerini di Fermo) nel Saggio di modi di dire pro­
verbiali e di motti popolari italiani spiegati e commentati, pag. 
243 (Roma, tip. Sinimberghi 1872).

Le prove tentate dai tre fratelli richiamano alla prima parte del­
la nov. 1. giorn. IV del  Pecorone. L'ultima condizione stabilita 
dal re di conoscere la figlia in mezzo alle donzelle, richiama a cir­
costanza consimile della fav. 1. notte V. dello STRAPAROLA, in cui 
il re d'Olanda concede una delle sue due figliuole a Guerrino se 
egli saprà scegliersi quella dai capelli d'oro coperta da veli. Guer­
rino la conosce a un calabrone che le si aggira attorno, e che ella 
scaccia da sè per ben tre volte. Questa circostanza del segno è 
pure nella XXIV delle Novelline del DE GUBERNATIS e nell'Acula, 
versione inedita di Palermo, la quale non mi è stato possibile di 
raccogliere per intiero, e di riassumere per la presente nota. — 
Nelle Sicil. Märchen, n. 10 un ladro si nasconde in un'aquila d'ar­
gento; e n. 23, in una statua d'argento di S. Nicola.

Vedi la 68 delle Vergleichende Anmerkungen del KÖHLER alle 

Sic. Märchen, e la novella seguente, che è una bella variante.

344

Fiabe novelle e racconti popolari siciliani – Vol. II

Giuseppe Pitrè

XCVI. 

L'àcula d'oru.

'Na vota si cunta e s'arriccunta ca cc'era unu putenti 
riccu, un bellu giuvini  riccuni, chi  nun avía a nuddu. 
Comu nun si vulía maritari, fràbbica un granniusu pa­
lazzu chi tinía se' migghia, cu lu gran dinaru ch'avia, e si 
carruzziava cu la carrozza iddu sulu dintra stu gran pa­
lazzu. E poi cci misi la scrittura chi dicia:
«Cu' havi dinari fa chiddu chi voli,
Cu' havi bon cavallu va unni voli.»

Passa e passa 'na jurnata lu Re, e leggi la scritta. — 
«Ah, 'nca tu (dici) si' cchiù putenti di mia?! Ma talía 
ccà! o chi tu 'ntra un annu, un misi e un jornu mi dici 
unni è misa mè figghia, o chi eu ti fazzu livari la testa.» 
Accussì cci dissi a ddu bellu giuvini, doppu chi lu fici 
chiamari;  e si  nni  partíu  forti currivatu,  muzzicànnusi 
tuttu.

Iddu mischinu, lu giuvini, si pigghiau 'bbunnanti còl­
lura di chistu; misi la grunna, 'mbrigghia lu cavaddu, e 
siddïatu si metti camina, camina a la vintura, fina chi 
juncíu a un paisi. Comu arriva ddà, si vìttiru 'ntra d'iddi 
galantomini: — «Oh, e vui ch'aviti, poviru galantomu, 
ca siti accussì siddiatu?» — «E ch'hê ad aviri, lassatimi 
stari! 'Nca eu, accussì ed accussì, sugnu riccu putenti; 
nun haju a nuddu, e spincíi un magnu palazzu accussì ed 
accussì, e cci misi la scrittura; passa lu Re, e si nni pig­

345

Fiabe novelle e racconti popolari siciliani – Vol. II

Giuseppe Pitrè

ghia gilusia, e m'annoia, e mi voli livari la testa si nun ci 
dicu   unn'è   sò   figghia   e   'un  cci   dugnu   lu   signali.»   — 
«Nenti, signuri, è troppu ammaraggiatu vossía e si cun­
funníu!   Nn'havi   dinari?»   —   «Chi   voli   diri!   Nn'haju 
quantu nni vuliti.» — «'Nca chissu è nenti: ora cci addit­
tu comu s'havi a fari672. Facemu un'àcula d'oru, granni e 
priziusa, cu lu pizzu e li pedi d'argentu, cu l'occhi di du' 
petri domanti, 'nsumma tutta 'na massa di ricchizzi, ma 
cci  voli quattru misi  pri falla. Ma nenti, signuri meu, 
tempu e dinari cci voli e la facennu, e tutti cosi su' nen­
ti.»

Trabbuccanu quattru misi: dici: — «Signuri, l'àcula è 
lesta!» Ad iddu, a lu giuvini, lu cunsignaru dintra di l'à­
cula; la mèttinu supra d'un carruzzuneddu e la cunnucìa­
nu paisi paisi, fina chi battinu a li porti di sò Maistà, nni 
lu Re. — Menti pri mia; lu Re a chistu tali cci vinia pa­
renti strittu, a chistu chi misi dintra di l'àcula a lu bellu 
giuvini. Hannu junciutu nni lu Re. — «Maistà, dici, vi­
diti chi bell'àcula d'oru e d'argentu? Oh si la vidissi mè 
niputi (ca era figghia di lu Re) chi gioia e festa chi nn'a­
vissi di fari!» — «E comu (dici lu Re), chi vuliti chi cci 
facissi  vìdiri  com'ora,  ca  la  tegnu  ammucciata  'ntra li 
càmmari   sutta   terra,   pri   certu   scropu   meu?»   —   «Oh, 
caru parenti Re, dici chiddu: e pirchì nun cci l'aviti a fari 
vìdiri, ora ca l'haju purtatu apposta ccà pri farivilla gudi­
ri e dàricci spassu a idda! Tutti l'aggenti acclamanu a 'na 
vuci: «Ch'è priziusa! ch'è machinusa! chi cosa galanti!» 

672 Adesso le detto come Ella ha fare.
346

Fiabe novelle e racconti popolari siciliani – Vol. II

Giuseppe Pitrè

e vu' nun la vuliti fari vìdiri a la Rigginedda.» — «'Nca 
basta, dici lu Re, facemuccìlla vìdiri.»

L'hannu trasutu dintra, e la purtaru a vìdiri a la Riggi­
nedda 'nta li càmmari sutta terra. — «Oh, ziu meu, ch'è 
bedda! ch'è priziusa! dicia la figghia di lu Re; nun s'ha 
vistu mai 'na cosa accussì magna, mancu 'nta la nostra 
Curti riali!» La sira manciaru, ficiru festa allegramenti e 
poi si jeru a curcari; e  chiddu (lu giuvini), senza diri 
mancu cíu, aggiuccateddu673 dintra di l'àcula. Lu ziu, ca 
era 'ntrinsicu di lu Re, arristau 'nta lu quartu di la Riggi­
nedda, e l'àcula d'oru a lu sò latu. A menzannotti lu ziu 
tocca la modda, ca cci l'avía cuncignatu iddu, e l'àcula si 
grapíu: grapi, grapi, e metti a nèsciri fora lu giuvini chi 
cc'era ammucciatu. — «Ivì, ca mi scantu!» dici la fig­
ghia di lu Re. — «Zittu la niputi, arrispunni, ca nun è 
nenti; nun ti scantari ca ti dichiaru tutti cosi, ed è meg­
ghiu pri tia e pri iddu. — Chistu bellu giuvini è unu ric­
cu quantu lu mari, è sulu, e fici un palazzu granniusu, 
longu se' migghia e cci misi lu scrittu accussì e accussì: 
e pri chistu tò patri lu voli nòciri, e lu voli dicapitatu si 
'n capu a l'annu, un misi e un jornu nun cci sapi diri unni 
si' misa tu e 'un cci duna lu signali. Sarva ad iddu, a stu 
bellu giuvini, ed è la furtuna di tia.» Allura la Riggined­
da, ca di lu giuvini si nn'avia 'nnamuratu fina 'nta l'ossa, 
cci va 'ncontru allegramenti; s'ha livatu di lu jìditu l'a­

673 Aggiuccateddu, dim. d'aggiuccatu, appollajato (qui ben detto della ma­

niera in cui stava dentro l'aquila il giovane).

347

Fiabe novelle e racconti popolari siciliani – Vol. II

Giuseppe Pitrè

neddu sò domanti e l'ha misu a lu giuvini: — «Te', chi­
stu è signali di l'amuri miu.»

Quannu fu jornu, lu ziu si susíu; s'hannu licinziatu cu 
la Rigginedda e cu lu Re, e si nn'ha turnatu a lu sò paisi 
cu la bell'àcula d'oru.

Passàru 'na piccaredda di jorna, e finíu la tempu d'un 
annu, un misi e un jornu; e lu Re mannau pri lu giuvini 
riccu. — «Ebbeni, mi sai dari risposta ora, o t'âmu a li­
vari la testa?» — «Maistà, dici, ccà cc'è lu signali» — e 
cci ha cunsignatu l'aneddu di sò figghia. Lu Re ammin­
nalíu sutta la botta; calau la testa e cci dissi: — «Mè fìg­
ghia è tua, ed eu ti la vogghiu maritari pirchì ti tocca. 
Ora m'addugnu ca hai ragiuni di zoccu canta la scrittura:

«Cu' havi dinari fa chiddu chi voli,
Cu' havi bon cavallu va unni voli.»

S'hannu fattu li spunsali cu gran cuntintizza e festa 
granni: la giuvina e lu giuvini fôru filici e cuntenti pri 
tutta quanta la vita, e nui ccà atturniati, cuntannu e sin­
tennu cu li denti munnati.

Borgetto674.

VARIANTI E RISCONTRI

Questa novella è una bella variante della precedente, ed è anel­

lo tra essa e quella che segue.

Mi pare da non doversi pretermettere perchè evidentemente è 
la medesima cosa dello episodio del Mambriano da me riassunto 
a pag. 317 di questo volume [n. XCV L’acula chi sona, varianti e 

674 Raccontata da Ninfa Lobaido e raccolta da Salomone-Marino.

348

Fiabe novelle e racconti popolari siciliani – Vol. II

Giuseppe Pitrè

riscontri: Lu Re Fioravanti – nota per l’edizione elettronica Ma­
nuzio].

Una lezione castelterminese è La putenzia di li grana, che più 

comunemente esce col titolo Lu liuni.

349

Fiabe novelle e racconti popolari siciliani – Vol. II

Giuseppe Pitrè

XCVII. 

L'Abbati senza pinseri.

Si raccunta, Signuri miu, ca 'na vota 'ntra 'na cità cc'e­
ra 'n (un) parrinu fattu Abbati, ca si mantinía ccu carroz­
zi,   cavaddi,   stafferi,   cocu,   mastru   di   casa,   sigritariu, 
cammareri e tanti e tanti àutri pirsuni, pi tutti li so' ric­
chizzi ca avia. St'Abbati non pinsava a nenti, sulamenti 
a mangiari, vìviri e dòrmiri. Tutti li parrini ni avèvinu 
'na granni invidia e macàri tutti li siculara675, e lu chia­
màvinu l'Abbati senza pinseri.

'N jornu si attruvau a passari di stu paisi lu Re e trat­
tinni676; a corpu tutti li 'nnimici di st'Abbati jeru ni lu Re 
e cci lu jeru a 'ncusari677, dicènnucci: — «Riali Maistà, 
'ntra stu paisi cc'è unu cchiù filici di vui, riccuni e chi 
non cci manca nenti di supra la terra; e si fa chiamari 
l'Abbati senza pinseri.

Allura lu Re sintennu lu fattu pinsau e dissi a tutti 
chiddi ca cci l'avianu 'ncusatu: — «Signuri mei, vaiti­
vinni cuntenti, ca iu cci farò vènirí li pinseri 'ntra brevi 
tempu a st'Abbati.» A corpu lu Re mannau a chiamari a 
l'Abbati, e l'Abbati fici 'mpajari la carrozza e poi ccu lu 
tira-a-quattru iju ni lu Re. Lu Re cci fici 'na bella ricivu­

675 Siculara, plur. di sicularu, secolare, che viene del secolo, e non è in or­

dine religioso.

676 E si fermò.
677 'Ncusari, della parlata, per accusari, accusare.

350

Fiabe novelle e racconti popolari siciliani – Vol. II

Giuseppe Pitrè

ta e si lu 'ssittau a sciancu678, parrànnucci di tanti cosi. 
Poi all'urtimata cci spijau pirchì si facía chiamari l'Ab­
bati senza pinseri; e l'Abbati cci arrispusi ca era pirchì 
iddu si sintía libiru e senza pinseri, e chi a tutti li soi 
granni 'ntressi cci pinsavanu li so' 'mpigati.

E lu Re: — «Dunca signuri Abbati, giacchì vui non 
aviti chi fari, mi fariti lu favuri, di cuntari tutti li stiddi 
ca cci su' 'n celu, e chissu intra tri jorni e tri notti; e si 
non lu fariti, sariti certu dicapitatu di la vita.» Lu poviru 
Abbati senza pinseri a lu sèntiri tali discursu cci cumin­
zau a trimari lu piddizzuni679, e pigghiannu licenzia a lu 
Re si ni turnau a la casa cunfusu e spavintatu di l'attirru­
ri ca avía di 'n coddu.

Arrivatu a la casa ed era ura di mangiari, ppi lu fra­
stornu ca avía non vosi mangiari, e subbitu si ni iju ni 
l'àstricu a guardari lu celu; ma lu puvireddu non potti vì­
diri mancu 'na stidda. Comu scurau e niscèru li stiddi, 
cuminciau a cuntari, e lu poviru Abbati li scrivía; ma 
ddà cci scurau e ddà' cci agghiurnau senza aviri nuddu 
risurtatu. Lu cucineri, lu mastru di casa, li sigritarii, staf­
feri, cucchieri, e tutti li pirsuni di casa, si misiru 'n pin­
seri quannu vìttiru ca lu patruni non mangiava e non vi­
vía e sempri misu ca guardava all'aria. Non avennu chi 
pinsari, si cridèvinu ca avía nisciutu pazzu. P'accurzari, 
daccussì cci passàru lu primu, lu secunnu e lu terzu jor­
nu senza putiri cuntari li stiddi, e non sapía lu poviru 

678 Se lo fece sedere a fianco.
679 Cominciò a tremare a verga.

351

Fiabe novelle e racconti popolari siciliani – Vol. II

Giuseppe Pitrè

Abbati comu si avía a prisintari a lu Re, ca pi certu lu 
facía dicapitari.

Finarmenti, l'urtimu jornu, 'n (un) criatu sò anticu e 
fidatu di casa tantu lu cumpriau680 ca lu patruni cci cun­
tau tuttu lu tinuri e cci dissi: — «Iu non haju pututu cun­
tari li stiddi, e lu Re stamatina mi farà scippari la testa.» 
Quannu lu criatu 'ntisi tuttu lu fattu, cci dissi: — «Non 
dubitati di nenti, e lassàti fari a mia, ca aggiustu iu lu 
tuttu.»

'Nfatti iju a 'ccattari 'n (un) grannissimu còriu di voi, 
lu stisi 'n terra, e poi cci tagghiau 'n pezzu di cuda, mez­
za arìcchia, tantìcchia di sfàusu 'ntra la sciancu681; doppu 
dissi a l'Abbati: — «Ora ni ni jemu ni lu Re, e quannu 
iddu spija a Vostra 'Ccillenza quantu su' li stiddi, Vostra 
'Ccillenza chiama a mia; iu stennu lu còriu 'n terra, e poi 
Voscenza cci dici — «Li stiddi di 'n celu su' quantu li 
pila di stu còriu di voi; e siccomu li pila jittaru cchiù as­
sai, haju duvutu tagghiari tuttu lu superchiu682.»

L'Abbati quannu 'ntisi e vitti tuttu lu fattu, s'allargau 
lu cori, urdinau la carrozza e si purtau a lu servu ni lu 
Re. Quannu lu Re vitti a l'Abbati, lu salutau e doppu cci 
dissi: — «Aviti adimputu a lu miu cumannu?» — «Mai­
stà sì, cci arrispusi l'Abbati; li stiddi su' tutti cuntati.» — 
«Dicitimi quantu su'.» Allura l'Abbati chiamau a lu cria­

680 Tanto lo pregò.
681 E poi tagliò (al bue) un pezzo di coda, mezza orecchia, un po' di carne al 

fianco (Sfàusu ciò che esce dal livello, dalla dirittura, dal sito d'una cosa.)

682 E siccome i peli erano in numero maggiore (delle stelle del cielo), così 

ho dovuto tagliare (dal cuoio) il soverchio.

352

Fiabe novelle e racconti popolari siciliani – Vol. II

Giuseppe Pitrè

tu, lu quali purtau lu còriu e lu stisi 'n terra; 'ntantu lu Re 
non sapennu unni avía a jiri a finiri guardava e sicutava 
a spijari.

Quannu lu criatu avía stisu lu còriu, l'Abbati dissi a lu 
Re: — «Maistà, 'ntra sti tri jorna haju nisciutu pazzu a 
cuntari   li   stiddi,   e   su'   tutti   cuntati.»   —   «E   'nsumma 
quantu su',» cci dissi lu Re. — «Maistà, li stiddi di 'n 
celu su' quantu li pila di stu còriu, e chiddi ca èrinu su­
perchiu cci l'appi a tagghiari, e su' tanti cintinara di mi­
liuni; e si nun vuliti cridiri a mia, facìtili cuntari, ca iu 
seriamenti vi haju purtatu la prova».

Allura lu Re arristau cu la vucca aperta e non appi chi 
rispunnirici;   sulu   cci   dissi:   —   «Vaitivinni,   campati 
quantu Nuè senza pinseri, ca vi n'abbasta l'arma;» e ac­
cussì dicennu lu licinziau arringraziànnulu e arristannu 
lu sò megghiu amicu.

L'Abbati si ni turnau a la casa cu lu criatu tuttu alle­
gru e fistanti. Arrivatu intra, ringraziau a lu criatu, lu 
fici mastru di casa e sò amicu di cunfidenza, assignàn­
nucci di cchiù un'unza a lu jornu di vitaliziu.

Acireale683.

VARIANTI E RISCONTRI

È la stessa della III. de' Paralipomeni alla Novellaja Milanese 
dell'IMBRIANI intitolata  El coeugh. L'abate si chiama: «Abbaa che 
mangia e bev senza pensà.» I dubbi del re sono tre: Quante stelle 
è in cielo; Quante braccia di corda ci voleva per andare in cielo, e 

683 Raccolta dal signor Pasquale Salvatore Vigo.

353

Fiabe novelle e racconti popolari siciliani – Vol. II

Giuseppe Pitrè

Che cosa pensava egli. — Il cuoco li scioglie invece dell'abate 
suo padrone con queste risposte: «1. Ch'el cunta sti pel de st'ase­
nin chì, ch'el savarà quanti stell gh'è in ciel.» 2. «Ti, ciappa la 
corda de andà su finnà in ciel e poeu de vegnì giò e cuntà quanti 
brazza eren.» «3. Lu, el pensa che mi sia on abbàa e invece sont 
el coeugh e gh'hoo chi la cazziroeula de fagh provà el brod.»

Questa novella è in SACCHETTI, n. IV: «Messer Bernabò signore 
di Melano comanda a uno abate, che lo chiarisca di quattro cose 
impossibili: di che uno mugnaio, vestitosi de' panni dello abate, 
per lui le chiarisce in forma, che rimane abate, e l'abate rimane 
mugnaio.» I dubbi sono: «Quanto ha di qui in cielo; Quant'acqua 
è in mare; Quello che si fa in inferno, e Quello che la mia persona 
vale.» Le risposte sono date con tanta asseveranza che Bernabò 
dimanda come ha fatto egli, l'abate (finto), ad appurar tante cifre, 
ed egli: Che se le vada verificare. Per l'inferno dice che si squarta 
ed attanaglia come fa lui; e la sua persona va 29 danari, un danaro 
meno di G. Cristo.

Il dubbio 1o è consimile al 1o del Monsignore, leggenda sicilia­
na (Vedi PITRÈ, Canti pop. sic., n. 942); su di che leggi l'articolo 
di F. LIEBRECHT nelle Gött. gel. Anzeigen del 1871, pagina 663-64. 
In forma di semplice dimanda lo stesso dubbio è nella nostra V, e 
nella Stella Diana della Nov. mil. dell'IMBRIANI.

Qualche  cosa di simile è nella novella sanese raccontata da 
Teopista nella Tèa Tècla e Teopista di T. GRADI (Saggio di Lettu­
re varie) pag. 205 e seg.

Questa novella si trova in altri autori.

354

Fiabe novelle e racconti popolari siciliani – Vol. II

Giuseppe Pitrè

XCVIII.

Lu Tinenti prenu.

'Na vota s'arriccunta ca cc'era un mircanti; stu mir­
canti avía 'na picciridda, e cci java ogni jornu una a 'ddi­
mannàricci la limosina, ch'avía un picciriddu. Stu mir­
canti cci pigghiò affezioni a stu picciriddu, e cci dissi a 
la matri: — «Bona donna, vui mi lu vuliti dari stu picci­
riddu, ca vi dugnu 'na bona summa di dinari?» Idda cci 
lu iju a diri a lu maritu, e lu marita cci dissi sì, massima­
menti ca lu mircanti cci avía prumisu ca ogni simana cci 
lu facia vìdiri. E cci lu purtau.

Stu picciriddu criscía nni la putía, e sapía ch'era frati 
e soru cu la figghia di lu mircanti. Iddu la vulía bèniri 
cchiù di la pupidda di l'occhi soi. Lu tempu passa; Pip­
pinu,   —   ca   iddu   si   chiamava   Pippinu,   —   addivintò 
granni. 'Na jurnata a sò patri cci veni 'na chiamata, ca lu 
vulía lu Re. Lu mircanti cci dissi: — «Pippinu, io hê 
pàrtiri; tu resti a guardari li 'ntressi; ti raccumannu a tò 
soru.»

Lu mircanti partíu e iju nni lu Re; Pippinu ristò cu la 
soru; e ogni jornu si facìanu tanti carizzi, ch'era 'na cosa 
straurdinaria. 'Na jurnata di Duminica mentri s'abbraz­
zavanu e si vasavanu, si nni addunau 'na Principissa chi 
stava 'n facci d'iddi. Allura pinsò a lu mali; dici: — «'N 
vinennu lu mircanti, io cci l'hê cuntari sta cosa.» Comu 
lu mircanti turnau, la Principissa lu mannò a chiamari, e 

355

Fiabe novelle e racconti popolari siciliani – Vol. II

Giuseppe Pitrè

cci cuntau lu tuttu. Lu mircanti 'n vidènnusi rimpruvira­
tu di la Principissa, va a la casa 'nculuratu, pigghia la 
menza scusa e nni manna a Pippinu di la putía. Idda sa­
pennu ca lu patri nni mannò a sò frati, si misi a fari un 
casa di diavulu.

Jamu a Pippinu. Pippinu comu nni fu mannatu, si iju 
a fari surdatu. La figghia di lu mircanti vinni a sapiri sta 
cosa, pigghia 'na bona summa di munita d'oru, si vesti 
d'omu e lassa la casa di sò patri. Comu si nni iju, si iju a 
scriviri pi surdatu nni lu stissu Riggimentu di Pippinu. 
Prummisi dinari, — finta ca fici valintizzi ammazzannu 
latri chi l'assartàru, — e avanzò Capurali. Ddoppu quar­
chi misi, 'n'âtra valintizza; misi li 'mpegni, e avanzò Sar­
genti.   'Sennu   chi   fu   Sargenti,   appi   lu   pinseri   d'essiri 
avanzatu Tinenti. Prumisi 'n'âtra summa e fu avanzatu 
Tinenti. Comu fu Tinenti cci tuccava la càmmara nna lu 
stissu palazzu di lu Re; e cci tuccava lu trabbanti684; misi 
a firriari lu Riggimentu, e si pigghiò pi trabbanti a Pip­
pinu. Pippinu la putía canusciri?

'Nta la càmmara, idda cci cuminciò a 'nsignari li versi 
di la casa, e cci dici: — «Li vidi sti stivaletti? una l'ap­
pulizzíi tu, e una l'appulizzíu io.» Fu ura di lu pranzu; e 
lu Tinenti si lu fici assittari cu iddu; e a Pippinu macàri 
cci paría malu ca lu sò Tinenti cci dava sta cunfidenza. 
A la finuta di manciari cci detti dudici tarì: — «Te', Pip­
pinu, va divèrtiti.» A Pippinu cci vinni lu cori.

684 E gli spettava il soldato. (Trabbanti, ordinanza, soldato a' servizi d'un uf­

ficiale).

356

Fiabe novelle e racconti popolari siciliani – Vol. II

Giuseppe Pitrè

La sira, Pippinu si iju a curcari; lu 'nnumani, la stissa 
cosa; poi cci dissi: — «Pippinu, tu cu' si'? com'è ca si' 
surdatu?   Cuntami   lu   tò   passaggiu.»   E   lu   Pippinu   cci 
cuntò tuttu lu passaggiu. Quannu arrivò a parrari d'idda, 
lu Tinenti cci dissi: — «E tu la vulivi beni a idda?» — 
«Sicuru ca la vulía beni; ma allura la vulía bèniri comu 
'na soru mia, pirchì io nun sapía ca idda 'un m'era soru.» 
Idda cci detti n'âtri dudici tarì, e lu fici jiri a caminata. 
La sira: — «Pippinu, a locu di cunzàriti lu lettu sulu, 
conzatillu allatu lu mio.» Lu trabbanti fici comu cci ur­
dinau. La notti idda si cci svilau; finíu.

Ddoppu   jorna   lu   Tinenti   fu   malatu.   La   panza   cci 
'ngrussava; e pi jucari dicìanu:  Lu Tinenti è prenu! lu 
Tinenti è prenu!  Ma lu dicìanu pi jucari. Versu li setti 
misi la malatia sicutava, la panza unciava sempri; dicinu 
li medici: — «È trupicía685.» Vinniru li novi misi, a lu 
Tinenti cci vìnniru li dulura; dicinu li medici: — «Chi si 
pò fari? comu si percia686, ca è mortu?...» Mentri li me­
dici lu spiranzaru687, lu Tinenti figghia, e fa un beddu 
figghiu màsculu. La cosa si sappi; 'nta lu Palazzu dicia­
nu:   —   «Figghioli,   lu   Tinenti   figghiau!   lu   Tinenti   fg­
ghiau!» Iju a l'aricchia di lu Re; e lu Re si mannò a chia­
mari a lu trabbanti; iddu si putía ammucciari? Cci cun­
tau una di tuttu. Lu Re fici scriviri a lu patri di la pic­

685 È idropisia.
686 Pirciari, forare l'addome per vuotarlo del liquido nella idropisia. Far la 

paracentesi.

687 Spiranzari, lasciare senza speranza di vita.

357

Fiabe novelle e racconti popolari siciliani – Vol. II

Giuseppe Pitrè

ciotta, e lu fici vèniri. Veni lu patri, si maritau la figghia 
cu Pippinu, e si li purtau cu lu picciriddu a la casa c'un 
gran cumprimintuni di lu Re.

Iddi arristaru maritu e mugghieri
E nuàtri comu li sumeri.

Palermo688.

VARIANTI E RISCONTRI.

Lu Culunnellu (Polizzi-Generosa).

Una principessa reale innamoratasi d'un giovane soldato fuggì 
con lui. Raggiunti entrambi dal Capitano, ella si smarrisce, ma 
riesce ad uccidere il Capitano stesso. Colle vesti di lui si presenta 
in un regno, ed è promossa a Colonnello. Un giorno vede e rico­
nosce in un mendicante il suo amante, e se lo prende per ordinan­
za. Svelatasi con lui, si amano in segreto, finchè sgravatasi ella 
d'un bel bambino, si presenta al re, che la perdona e la sposa col­
l'amante.

Il  BANDELLO  nelle sue  Novelle, parte II, nov. 36 racconta che 
«Niccola, innamorata di Lattanzio, va a servirlo vestita da paggio, 
e dopo molti casi seco si marita; e ciò che ad un suo fratello av­
venne.»

Il principio della nostra novella è simile al principio della No­
vella   del   Signor   Giovanni,   XXXI   della  Novellaja   fior.   del­
l'IMBRIANI.

688 Raccontato da Luigi Patuano.

358

Fiabe novelle e racconti popolari siciliani – Vol. II

Giuseppe Pitrè

XCIX.

Ardanti e Fiurina.

Si cunta e si raccunta a lor Signuri ca cc'era un Re e 
'na Riggina. Stu Re era affiziunatu assai di un Principi; 
la Riggina affiziunata di la mugghieri di stu Principi; e 
si  stimavanu   tantu  chi   quasi   quasi   tutta  la vita di  stu 
Principi e sta Principissa passava sempri a Palazzu. La 
sira facìanu 'na longa cunvirsazioni, e lu Principi e la 
Principissa eranu custritti, a notti avanzata, di ritirarisi a 
lu sò palazzu. 'Na vota la Riggina cci dissi a lu Re: — 
«Maistà, a mia mi pari piatusa la Principissa, ca 'nta la 
notti havi a nèsciri pi ritiràrisi a la sò casa. A mia mi pa­
rirría megghiu chi cci dassimu un quartu 'nta lu nostru 
Palazzu: ammenu l'avemu sempri vicini.» Lu Re cci ri­
spusi. — «Sì, è bona la tò pinsata. Dumani io cci nni 
parru a lu Principi.» La matina, comu arrivau lu Princi­
pi, lu Re cci dissi: — «Principi, sai chi avemu pinsatu? 
io ti vogghiu dari lu megghiu quartu di la mè Palazzu: 
ammenu accussì  semu  'nsèmmula, e la Principissa stà 
sempri 'n cumpagnia cu la Riggina.» Lu Principi, cun­
tintuni, si nni va nni sò mugghieri, e cci dici: — «Princi­
pissa lu sai ca lu Re 'nni voli 'nta lu sò Palazzu.» La 
Principissa   cuntenti, si   priparau  pi   jirisinni  a Palazzu. 
Nun si pò cuntari l'amuri chi tutti quattru si purtavanu. 
'Nta lu cursu di lu tempu nesci gràvita la Riggina, e ne­

359

Fiabe novelle e racconti popolari siciliani – Vol. II

Giuseppe Pitrè

sci pura gràvita la Principissa. Accuminciaru tutti dui a 
priparari  li cusuzzi  di  primu  nasciri.  Quannu vinni  lu 
tempu di parturiri, la Riggina feci 'na bedda figghia fim­
mina e la Principissa un beddu figghiu màsculu. La Rig­
gina cci misi di nnomu Fiurina, e la Principissa a lu sò 
picciriddu cci misi di nnomu Ardanti.

Sta Riggina e sta Principissa sempri passavanu lu sò 
tempu 'nsèmmula cu sti dui picciriddi. Li picciriddi cri­
sceru 'nsèmmula tuttidui. Quannu fôru grannuzzi, l'amu­
ri chi si purtavanu nun si pò cuntari. Li patri e li matri 
chi si cumpiacìanu di vìdiri a sti picciriddi chi s'amava­
nu comu fratuzzi e suruzzi.

La 'nvidia è 'nta li pari, e l'àutri curtiggiani nun si pu­
tìanu dari paci, a vìdiri l'amuri di stu Re chi avía a sti 
Principi. 'Na vota unu di chiddi, lu cchiù capu di li 'nvi­
diusi, si prisenta a lu Re, e cci dici: — «Maistà, io v'haju 
a diri una cosa. Nui tutti semu  dispiaciuti di vìdiri la 
'Nfantina accussì affiziunata cu lu picciriddu di stu Prin­
cipi. Un jornu vi sintiti diri, ca chisti dui si vonnu l'unu 
di l'àutru. Lu Re nun cci la detti a vinta; anzi cci dissi ca 
'nta lu sò Palazzu iddu era patruni di fari e sfari tuttu 
chiddu chi vulía. Ma 'nta lu stissu tempu lu Re cci fici 
suppa, e dissi 'nta iddu: — «Raggiuni havi!»

Un   jornu   avvisau   a   la   Riggina   di   tinìrisi   ritirata   la 
'Nfantina, e nun la fari trattàri cu Ardanti, pirchì ora era 
grannuzza. Si chiamau poi a lu Principi, e cci dissi: — 
«Principi, ritìrati a tò figghiu; pirchì nun stà cchiù beni, 

360

Fiabe novelle e racconti popolari siciliani – Vol. II

Giuseppe Pitrè

chi jucàssi 'nsèmmula cu mè fgghia.» Lu Principi cci lu 
dissi a la Principissa.

Lassamu ad idda, e turnamu a Fiurina. Fiurina comu 
nun si vitti Ardanti, accuminzau a chiànciri, dicennu: — 
«Io   a   Ardanti   vogghiu!   Ardanti   vogghiu!»   La   matina 
quannu cci dèttiru la culazioni, idda cci dissi: — «Nun 
vogghiu culazioni! tannu io fazzu culazioni, quannu la 
fazzu nsèmmula cu Ardanti!» Si nni iju 'nta lu quartu di 
la Principissa, e si iju a pigghiari ad Ardanti pi la manu, 
e ficiru 'nsèmmula la culazioni. Appena Ardanti si arriti­
rava, idda, unni era era, curría, e si lu java a pigghiari.

Lu Re 'na vota li vitti arrèri 'nsèmmula, si stizzau, e 
chiamau a lu Principi, e cci dissi: — «Principi, giacchì 
tu non ti vôi ritirari a tò figghiu, ti nni nesci di lu mè Pa­
lazzu.» Lu Principi cci rispusi: — «Maistà, 'un è curpa 
nostra. È la 'Nfantina chi si veni a pigghiari a nostru fg­
ghiu.» — «Allura, dissi lu Re, livamuccillu di davanti 
l'occhi.» E lu Principi e la Principissa cu lu picciriddu si 
nn'àppiru a jiri di lu Palazzu.

Ardanti, comu si vitti divisu di Fiurina, si chiuìju 'nta 
'na càmmara, e nun vosi nèscirì cchiù. La matri cci dicía 
sempri di nèsciri, di allïanàrisi, e iddu 'un ni vulía sèntiri 
nenti. Vinianu l'amici a circallu, e iddu nun vulía riciviri 
a nuddu. — Lassamu ad Ardanti 'nta sta dispirazioni, e 
pigghiamu a Fiurina.

Fiurina appena 'ntisi ca si nn'avianu jutu lu Principi e 
la Principissa di lu Palazzu, e chi avía pirdutu ad Ardan­
ti, si chiuìju puru idda 'nta 'na càmmara, e mancu si vu­

361

Fiabe novelle e racconti popolari siciliani – Vol. II

Giuseppe Pitrè

lía riciviri lu manciari. Li pirsuni chi cci purtavanu lu 
manciari, cci lu javanu a diri a lu Re. E lu Re arrispun­
nía: — «Lassàtila mòriri!» Tantu ca Fiurina, dispirata, si 
stracància   d'omu,   càpita   'na   pistola,   si   fa   'nsiddari   un 
bellu cavaddu e si nni va a lu Palazzu d'Ardanti. Fa dari 
la 'mmasciata a la Principissa, cu diri ca cc'era n'amicu 
d'Ardanti   chi   cci   vulía   parrari   di   summa   primura.   La 
matri tutta cuntenti cci manna  la 'mmasciata a lu fig­
ghiu. Lu figghiu 'un vulía vìdiri a nuddu, e la Fiurina cci 
trasíu un vigghiettu di sutta la porta, e 'nta lu vigghiettu 
cc'era: — «Gràpimi, ca io sugnu Fiurina.» Comu fu cu 
Ardanti, idda s'avía pruvistu di cosi di manciari, e cci 
dissi: — «Ardanti, manciamu, e poi fujemu!» Accussì 
ficiru, Ardanti fici sèntiri a la Principissa ca si vulía fari 
'na caminata cu dd'amicu. La matri, cuntintuna, cci ac­
curdau   lu   pirmissu.   Fiurina   cci   dissi   ad   Ardanti:   — 
«Nuàtri semu libbiri: io ti portu 'nta un Palazzu 'n cam­
pagna, di mè patri. Tu 'un hai ad aviri nuddu timuri; pir­
chì mè patri a mia nun mi pò fari mòriri, pirchì havi a 
mia sula.» Arrivaru 'nta ddu Palazzu. Ddoppu un mu­
mentu vidinu vèniri surdati. Dici Fiurina: — «Ardanti, 
stannu vinennu li surdati di mè patri; e stannu vinennu 
pi pigghiàrisi a mia. A mia mè patri un havi chi mi fari: 
ma a tia sì. Scinni pi lu suttirraniu, scappa e ti nni vai; 
te' ccà st'aneddu, io nun mi maritu cu nuddu si nun haju 
a tia.» Si dèttiru la manu, e Ardanti scappau. — Arriva­
ru li surdati, idda si fici avanti, e cci dissi: — «Lu sàcciu 
ca viniti pi pigghiarivi a mia. Io sugnu ccà.» Risposta di 

362

Fiabe novelle e racconti popolari siciliani – Vol. II

Giuseppe Pitrè

lu Ginirali: — «Io haju ordini di vostru patri di purtari­
vìcci attaccata a la cuda di lu cavallu. Io chistu nun lu 
fazzu; vi mittiti a lu mè latu, e io vi cci portu.» Arrivan­
nu a Palazzu lu Ginirali cci prisenta la figghia. Lu Re 
comu la vidi, cci vôta un timpuluni, e poi duna ordini 
chi la jìssiru a jittari 'nta lu suttirraniu, cà iddu nun la 
vulía vìdiri cchiù. Poi manna a pigghiarisi lu Principi e 
la Principissa, li fa jittari 'nta un funnu di càrciari, dicen­
nu chi tannu iddi niscìanu di ddà quannu cci cunsigna­
vanu ad Ardanti. Cunsiddirati lu cori di stu poviru patri 
e matri, jittati 'nta 'na priciuni, e senza sapiri nè nova nè 
vecchia di sò figghiu! Lassamu ad iddi 'nta stu misiru 
statu,   e   jamu   a   truvari   ad   Ardanti.   Ardanti   truvau   lu 
modu e la manera di nèsciri di lu suttirraniu, assemi cu 
lu sò cavaddu, e si nni iju a 'na spiaggia di mari. Ddà 
trova un bastimentu, si fa chiamari a lu Capitanu, e cci 
dissi si lu vulía purtari cu iddu pirchì era custrittu a pàr­
tiri.   Lu   Capitanu   vidennu   ddu   beddu   giuvini,   lu   fa 
'mmarcari, e si lu porta. Arrivatu a la sò cità, Ardanti si 
iju a prisintari a lu Palazzu di lu Re, e dissi chi era fura­
steri, e prigau lu Re si lu vulía accittari a Palazzu, o dà­
ricci quarchi 'mpegu. Stu Re comu lu vitti, ristau mara­
vigghiatu di li so' belli maneri, e l'accittau comu un fig­
ghiu; e a picca a picca lu misi a fari quasi patruni nni lu 
Regnu; vidennu poi chi lu giuvini cci purtava li così 'n 
chianta di manu, lu fici patruni assolutu. 'Na jurnata si 
lu chiamau, e cci dissi: — «Figghiu mio, io sugnu vic­

363

Fiabe novelle e racconti popolari siciliani – Vol. II

Giuseppe Pitrè

chiareddu, io ti cunsignu tutti li me' Stati, tutti li mei 
scritturi; fa tu, e lu Signuri ti ajuta.»

Ardanti, cu cchiù 'mpegnu accuminciau a guvirnari. 
'Na vota esaminannu certi carti trova un grossu debitu 
chi aveva a pagàricci lu Re, patri di Fiurina. Comu vitti 
sta cosa, cci dici a lu Re  chi iddu avía a 'ntimari  'na 
guerra. Lu Re dumannau: — «Ma a cui sta guerra?» — 
«A lu Re — comu dicissimu — di Spagna, ca vi divi 
dari 'na gran summa di dinari.» Lu Re cci rispunni: — 
«Figghiu miu,  tu nun si'  lu patruni di fari chiddu chi 
vôi? fa tu ca si' giudiziusu.» Ardanti subbitu scrivi a lu 
patri di Fiurina, o pagava lu debbitu, o la guerra. Arri­
vannu sta littra a chiddu Re, la leggi, e cci rispunni ca 
iddu nun putía pagari stu debbitu; si cci vulìanu fari la 
guerra,   cci   l'avissiru   fattu;   iddu   era   pronti.   Ardanti 
com'appi la risposta, si priparau pi la guerra. Si misi a la 
testa di l'esercitu; lu patri di Fiurina priparau lu sò eser­
citu, e si misi puru a la testa di li so' surdati. Arrivannu a 
lu puntu di cummattìrisi, Ardanti purtava sempri vitto­
ria, e 'nta 'na battagghia fici priciuneri a lu patri di Fiuri­
na. A Palazzu, Ardanti 'un lu trattava di priciuneri; lu fa­
cía sidiri a tavula cu iddu 'nsèmmula cu lu Re, chi già 
sapía tutti li disgrazii di Ardanti. 'Na jurnata 'ntricciannu 
discursi, lu Re ca avía comu un figghiu ad Ardanti, cci 
spija a lu patri di Fiurina si avia figghi. Iddu, suspiran­
nu, cci dici chi nn'avia una; ma chi era 'na spina a lu sò 
cori. — «E pirchi?» cci dumannau l'àutru Re. — «Eh 
Maistà, pirchì avía amuri a lu figghiu d'un Principi di lu 

364

Fiabe novelle e racconti popolari siciliani – Vol. II

Giuseppe Pitrè

mè Regnu; cci hannu vinutu tanti pirsuni riali pi matri­
moniu, e idda ostinata chi voli a stu figghiu di Principi, 
e si cuntenta stari jittata dintra un suttirraniu...» Si vôta 
lu Re vincituri e cci dici: — «Ebbeni, Maistà, videmu si 
idda si pirsuadi, pirchì io haju tantu piaciri di dàricci a 
mè figghiu» (ca lu Re dicía ca stu giuvini era figghiu 
sò). — «Nenti, Maistà! nun si pirsuadi nè ora, nè mai.» 
Rispusi allura lu giuvini: — «Si Sò Maistà l'havi a pia­
ciri, io mi 'mmarcu, e vaju a viju si la pozzu pirsuadiri 
io.» Lu Re: — «Tantu piaciri; si putiti pirsuadilla, mè 
figghia sarà vostra.» Ardanti si 'mmarca, arriva a lu Pa­
lazzu di Fiurina cu 'na littra di lu patri. Comu arriva a 
Palazzu fici sapiri ch'era mannatu di lu patri di la Princi­
pissa; e chi duvia parrari cu la 'Nfantina. Subbitu scin­
níu 'nta lu suttirraniu. — Fiurina fu custritta a ricivillu, e 
Ardanti cci dissi: — «Altizza Riali, io sugnu figghiu di 
lu Re, chi havi priciuneri a vostru patri. Si vui lu vuliti 
libbiratu, aviti a 'ccittari a mia pi maritu.» Idda chian­
cennu pi la pena di lu patri, rispusi: ca nun putia accitta­
ri pirchì cci avia datu la sò parola ad un giuvini, e si 
cuntintava chiuttostu mòriri, chi mancari di fidi. Si vôta 
iddu, e cci dici: — «Ebbeni, si vui lu vidissivu, lu canu­
scissivu a stu giuvini?» — «Io lu canuscissi, ma cu' sa 
s'è vivu!...» A sta cosa Ardanti si svilau, e cci cuntau 
tutti li so' passaggi, e cci mustrau l'aneddu chi cci avia 
datu quannu s'avianu datu parola. Idda, a chistu, si cci 
jetta a lu coddu e figuràmunni la gioja.

365

Fiabe novelle e racconti popolari siciliani – Vol. II

Giuseppe Pitrè

Ardanti scrivi subbitu a lu Re chi accetta lu matrimo­
niu; lassa a Fiurina, e curri a scarciarari lu patri e la ma­
tri: si 'mmarcanu tutti quattru e fannu vela. Arrivatu chi 
fu a lu Palazzu, cunsigna Fiurina a sò patri dicènnucci 
ca a stentu l'avia pututu pirsuadiri.

Si fici un gran cummitu, e 'mmenzu di lu cummitu 
chiddu Re chiamau di nnomu ad Ardanti. Lu Re patri di 
Fiurina   sintennu   stu   nnomu:   —   «Tu   Ardanti   si'?»  — 
«Ardanti Ardanti! rispusi lu giuvini. Ardanti! Aviti fattu 
'nvicchiari a mè patri e a mè matri 'nta un funnu di càr­
ciari. (E dicennu chistu cci prisenta lu Principi e la Prin­
cipissa.) «Viditi comu sunnu arriddutti?!» L'urtima pa­
rola chi potti diri lu patri di Fiurina fu: — «Dunca tu Ar­
danti si'?!..» E dicennu sta parola, cadi, e mori.

Palermo689.

689 Raccolta dal Pardi.

366

Fiabe novelle e racconti popolari siciliani – Vol. II

Giuseppe Pitrè

C.

Lu mircanti 'smailitu Giumentu.

Cc'era 'na vota un Re; stu Re 'na jurnata iju a caccia 
cu tutta la sò sirvitù. Mentri java caccïannu s'annègghia 
lu tempu e accumenza a chiòviri l'acqua pìsuli pìsuli690. 
Curri di ccà, curri di ddà: si spersiru tutti, e lu Re si iju a 
ricuvirari 'ntra 'na casina sularina, unni attruvau un vic­
chiareddu ca cci detti alloggiu, e cci asciucau li robbi.

La notti mentri lu Re era menzu appinniccatu, senti 
ca lu vicchiareddu parrava a vuci forti. Affaccia e nun 
vidi a nuddu: — «Cu  cui parrati, bonu vecchiu?» cci 
spija lu Re. — «Io parru cu li pianeti.» — «E chi cci di­
citi a li pianeti?» — «Cci dicu ca li ringraziu di la grazia 
chi m'hannu fattu!» — «E chi grazia v'hanno fattu?» — 
«M'hannu fattu la grazia ca figghiau mè mugghieri e fici 
un màsculu; figghiau vostra mugghieri e fici 'na fimmi­
na: e stu màsculu e sta fimmina quant'è ura hannu ad es­
siri maritu e mugghieri!» — «Ah vecchiu fitusu! dici lu 
Re; e com'hai lu curaggiu di diri sti cosi a la prisenza 
mia! Dumani nui parramu!» E tuttu abbilïàtu691 si iju a 
curcari.

La 'nnumani àutru pinseri non appi chi di vistìrisi e 
turnari a lu Palazzu. Caminannu caminannu, 'ncontra a 
li   so'   Cavaleri   e   Maggiordomini;   cci   dici   a   unu:   — 

690 Cominciò a piovere a bigonce.
691 Tutto pieno di bile, di collera.

367

Fiabe novelle e racconti popolari siciliani – Vol. II

Giuseppe Pitrè

«Curri a Palazzu e sammi a diri s'è veru ca la Riggina 
parturíu.» Lu Cavaleri curri, e 'ntra un vìdiri e svìdiri fu 
ddà. — «Maistà, la Riggina parturíu, e fici 'na bedda fg­
ghia fimmina!» Lu Re capíu e 'un cci parsi l'ura di tur­
nari a lu Palazzu. Comu junci: — «E cu saluti, Maistà! 
E cu saluti!» Tutti cci fannu festa. Acchiana, vidi la pic­
ciridda, e ordina chi cci purtassiru subbitu, pena la vita, 
tutti li picciriddi nati e vattiati dda jurnata nna la cita­
ti692. Li servi ubbidiscinu: e mancu passò un'ura ca attru­
varu un picciriddu, figghiu di 'na signura, ca avía na­
sciutu dda stissa jurnata. La matri nun cci lu vulía dari: 
ma poi sintennu ca lu vulía lu Re, strincíu li denti e cci 
lu detti. Comu lu Re appi stu picciriddu cumanna ca lu 
purtassiru 'nta un voscu, ddà l'ammazzassiru e cci nni 
purtassiru la lingua a Palazzu.

Cumannu di Re, 'un si nni pò fari di lu menu. Li servi 
si lu pigghiàru e si nni jeru 'nta un voscu luntanu di la 
citati pi ammazzari ddu picciriddu. Comu fôru ddà, dici 
unu d'iddi: — «Ma chi daveru l'avemu a scannari a stu 
'nnuccinteddu?! Lu sai chi ti dicu? — dici a lu cumpa­
gnu — ccà cc'è un cani: ammazzamulu, cci scippamu la 
lingua, cu lu sangu vagnamu la cammisedda di lu picci­
riddu, e a iddu lu lassamu vivu: e poi cci pensa Diu.» — 
«Bella bella!» dici lu cumpagnu: e accussì ficiru.

Lassamu a iddi, ca cci purtàru la lingua e la cammi­
sedda a lu Re cu dittu ca eranu di lu picciriddu, e pig­
ghiamu   a   lu   picciriddu   ca   arristau   ddà   a   chianciri   a 

692 Ricorda il comando di Erode per trovar Gesù.

368

Fiabe novelle e racconti popolari siciliani – Vol. II

Giuseppe Pitrè

chiantu ruttu. Succedi ca si trova a passari di stu voscu 
un signuri ca era  un mircanti   'smailitu  chiamatu  Giu­
mentu. Stu mircanti java a caccia, e comu senti lamenti 
'ncugna e trova stu picciriddu ca di lu chiantu chi facía 
nun avía paci. — «Oh mischineddu!» dici lu Giumentu, 
e si lu pigghiau. Comu la mugghieri lu vidi aggirari pre­
stu di la caccia, dici: — «Cc'è cosa?» — «Nenti, rispun­
ni iddu, fici 'na bella caccia: truvai stu picciriddu e l'haju 
purtatu ccà: nuàtri, figghi nu' nn'avemu: lu Signuri nn'ha 
mannatu chistu.»

Stu picciriddu comu criscíu fu misu a la scola, e appi 
tutti sorti di 'nsignamenti. Quannu arrivau, comu dicissi­
mu, a l'aitati di vint'anni, cci dici lu patri: — «Figghiu 
mio, io ora sugnu fattu grannuzzu: tu si' fattu spuntulid­
du693: sai chi facemu? io ti passu tutti li carti, tutti li cun­
ti, tutti li gioj a tia, e lu mè nigoziu lu sècuti tu.» — 
«Sissignura» cci arrispunni lu figghiu (ca iddi, lu mir­
canti e la mogghi, l'avìanu comu un figghiu, e iddu, pi 
parti sua, l'arricanuscía comu patri e matri).

Dunca si pripara baulli, casci, valìggi, e parti cu li soi 
servi   pi   stu   munnu   munnu.   —   «Ssabbinidìca,   Papà; 
ssabbinidìca,   Mamà!»   —   «Addiu,   figghiu   mio.»   — 
«Addiu.» E partíu. Camina camina, firría ccà, visita ddà, 
juncíu nni la Spagna. La nnuminata di stu gran mircanti 
junci a lu Palazzu riali, e lu Re lu manna a chiama pi vì­
diri li giuali chi havi. Stu Re cu' era? Era chiddu stissu 
ch'avía datu ordini d'ammazzari a lu picciriddu. Chiama 

693 Io adesso son divenuto grandetto; tu sei cresciuto un pochino.

369

Fiabe novelle e racconti popolari siciliani – Vol. II

Giuseppe Pitrè

la Rigginedda, ca già era 'na bedda figghia, e cci dici: — 
«Veni a vidi si cc'è qualchi cosa chi ti piaci.» La Riggi­
nedda comu vitti a stu beddu giuvini 'un appi cchiù te­
sta: si nni 'nnamurau bottu 'ntra bottu. — «Chi hai, fig­
ghia mia?» — «Nenti,  Papà.»  —  «Vôi   quarchi  cosa? 
parra.» — «Nenti,  dici   idda,  nun  vogghiu  giuali, nun 
vogghiu   petri   priziusi:   io   vogghiu   a   stu   beddu 
picciottu.» — «E vui, cui siti?» cci dici lu Re a lu mir­
cantolu.   —   «Io   sugnu   figghiu   di   Giumentu,   mircanti 
'smailitu, cci rispunni lu mircantolu, e vaju firriannu lu 
munnu munnu pi 'mprattichìrimi  di lu nigoziu, ca me 
patri è vicchiareddu e nun pò sicutallu cchiù.» Lu Re 
pensa, pensa; poi dici a lu mircantolu: — «Vi cuntintati 
di pigghiàrivi a mè figghia pi mugghieri?» Iddu ca puru 
si nn'avía 'nnamuratu, cci dici: — «Si tantu Vostra Mai­
stà l'havi a piaciri, e mè patri e mè matri lu vonnu.» — 
«Curri a la tò casa; e torna subbitu.» Lu giuvini parti, 
junci a la casa e cci cunta lu tuttu a sò patri e a sò matri. 
Comu finisci stu discursu, sò matri una fu e cento si fici: 
— «Nenti, dici, nun sàcciu nenti! mentri ca tu ti 'nnamu­
rasti di ssa Rigginedda, vattìnni, ca io nun ti vogghiu 
cchiù a la mè casa!» — «Ah, matri mia, e chi v'haju fat­
tu io?» — «Chi matri e matri! Quannu mai io haju statu 
matri tua!» — «Comu! vui nun siti mè matri?!» — «Io?! 
Io nun ti canùsciu.» E ddocu cci cunta tuttu lu passatu, 
ca a ddu poviru disgraziatu cci stava scattannu 'na vina 
di lu pettu pi la còlira. Comu finíu lu discursu, idda cci 
dissi: — «Ccà cc'è dinari, robbi, tuttu chiddu chi vôi: 

370

Fiabe novelle e racconti popolari siciliani – Vol. II

Giuseppe Pitrè

lassami cu la mè paci e vattinni.» Ammàtula lu figghiu 
prigava a lu patri: lu patri cci dissi: — «Nun haju chi ti 
fari: mè mugghieri voli accussì: e accussi s'havi a fari.»

Lu poviru giuvini afflittu e scunsulatu parti. Camina, 
camina, la prima sira cci scura nna un voscu sulitariu, ca 
a sulu taliallu facía scantari. 'Ncugna sutta un arvulu e si 
jetta   'n   terra   chiancennu   e   suspirannu:   —   «Ah   matri 
mia, e comu haju a fari? sulu e scunsulatu! Ah armuzza 
di mè matri, e cunsulatimi vui stasira.» Puvireddu, san­
gu 'un n'avía cchiù 'nta li vini. Mentri facía stu rancùru 
cu' cci accumpari? un vicchiareddu cu tantu di varva, e 
cci dici: — «Chi hai, figghiu mio?» — «E chi haju ad 
aviri? Haju la mè mala sfurtuna.» E ddocu cci cunta ca 
iddu era figghiu d'un mircanti 'smailitu, ca s'avia a pig­
ghiari la figghia di lu Re di Spagna, e ca sò patri e sò 
matri nni l'avianu mannatu di la casa cu diri ca iddu nun 
cci vinía figghiu, pirchì l'avìanu truvatu 'nta 'na campa­
gna sularina. — «E chi paura hai? cci dici lu vicchiared­
du. Io sugnu tò patri, e ora t'ajutu io.» Lu giuvini ca lu 
vidi tuttu sfardatu, lu talía e cci dici: — «Vui mè patri? 
Criju ca vi lu sunnàstivu!» — «Sì, figghiu mio: io sugnu 
tò patri. Si tu veni cu mia, fai la tò furtuna: masinnò si' 
persu.» Lu giuvini lu taliau occhi 'ntra occhi, poi dissi 
'nta iddu: — «Si restu ccà, persu cci sugnu: si vaju cu 
iddu, chi cci pozzu perdiri? Jàmucci!» Munta a cavallu 
— ca iddu avía un bellu cavallu — iddu 'n sedda, lu 
vecchiu 'n gruppa: e fôru 'nta la Spagna.

371

Fiabe novelle e racconti popolari siciliani – Vol. II

Giuseppe Pitrè

A Palazzu a stu giuvini lu canusceru, e lu ficiru tràsi­
ri. Comu arrivau nni lu Re, cci dici iddu: — «Maistà, 
chistu dici ch'è mè patri.» — «Tò patri? st'omu misiru e 
pizzenti? E com'hai l'ardiri di vinìriti a pigghiari a mè 
figghia?» — «Maistà sì, cci dici bottu 'ntra bottu lu vec­
chiu;   io   sugnu   sò   patri.   Io   sugnu   chiddu   vecchiu   ca 
quannu vui 'na vota jistivu a caccia e vi vinistivu a 'rri­
parari nni la mè casa, parrai cu li stiddi e vi dissi ca avía 
parturutu mè mugghieri e avía fattu un figghiu màsculu, 
vostra mugghieri figghia fimmina, e stu màsculu e sta 
fimmina avìanu ad esseri maritu e mugghieri.» Comu lu 
Re senti stu discursu, sata 'ntra l'aria e cci dici: — «Fora 
di ccà, vecchiu fitusu, ca hai lu curaggiu di vinìrimi a 
'ncuitari fina ccà!» Comu lu vecchiu si senti diri sti pa­
roli, si leva li robbi sfardati di sopra e cumparisci cu lu 
tusuni di 'Mperaturi. Vulistivu vidi altura! Lu Re si cci 
jetta a li pedi: — «Pirdunu, Sagra Curuna, io nun sapía 
cu' èravu. Ccà cc'è mè figghia, facitinni chiddu chi vuli­
ti.»

A stu parrari lu 'Mperaturi cci cunta tutta la storia sua, 
comu qualimenti iddu era un 'Mperaturi chi java spissu 
pi lu munnu, la mugghieri a 'na banna e iddu a 'n'àutra, e 
dda vota chi parrau cu li stiddi e li pianeti già sapía zoc­
cu avía a succediri.»

Ddocu s'abbrazzanu, si vasanu e puntanu lu matrimo­
niu. Ma lu figghiu dissi: «Vuàtri siti cuntenti, ma io nun 
haju paci 'nta lu mè cori. Io vogghiu a mè patri e a mè 
matri, chiddi chi mi  hannu fattu di patri e matri.» — 

372

Fiabe novelle e racconti popolari siciliani – Vol. II

Giuseppe Pitrè

«Subbitu servi, cavaleri, — dici lu Re, — curriti tutti, 
jiti a pigghiari lu patri e la matri di mè jènnaru lu mir­
canti 'smailitu chiamatu Giumentu, e purtatili ccà.» Li 
servi vannu, e ddoppu jorna li portanu. Comu jùncinu, 
lu figghiu cci fa 'na gran festa: si cci accìccia a lu coddu 
e cci dici: — «Ah! patri mio, ah! matri mia; la vostra ti­
rannia fu la mè furtunà. Io mi pigghiu la Rigginedda, ma 
vuàtri aviti a 'rristari ccà cu mia.» Iddi si misiru a chian­
ciri pi la tinnirizza: e nun sappiru mancu diri 'na parola. 
Lu figghiu di lu 'Mperaturi e la figghia di lu Re si mari­
taru e si fici un gran fistinu pi tutta la citati.
Iddi arristaru filici e cuntenti,
Nui semu ccà e nni munnamu li denti.

Palermo694.

VARIANTI E RISCONTRI

Con poche differenze corre in un antico libretto popolare inti­
tolato: Historia di Florindo e Chiarastella. (Venetia, G. A. Gua­
dagnino 1555. Io ne ho sott'occhio una edizione di Napoli, per il 
Paci, del sec. XVII ma senza data, in 4. a due colonne di pag. 8; e 
una di Bologna, alla Colomba, 1805, in 18.).

Leggesene anche una versione, che pare in certa guisa trasfor­
mata, nel Re di Spagna, n. VI. delle Novelline di S. Stefano del DE 
GUBERNATIS, ove i due amanti sono, come nella Historia, Florindo 
e Chiarastella.  Intorno alla  quale  Historia  veggasi  quel che ne 
dice il Monatsberichte der Berliner Akademie del 1869, pag. 380 
ecc.

694 Raccontato dalla Messia.

373

Fiabe novelle e racconti popolari siciliani – Vol. II

Giuseppe Pitrè

Si vedano i punti di riscontro di questa nostra novella con l'Ac­

qua e lu sali, n. X, e nota finale.

Nel Compassionevole caso e lieto fine di Ermogene figlio d'un  
mercante alessandrino (In Bologna, 1818), un giovane viaggian­
do col padre ha predetto da un uccello che canta sur un albero 
della nave che egli sarà re, e suo padre lo servirà. Il padre lo butta 
in mare, ma la predizione si avvera. Questa circostanza è tolta 
dall'ultima novella del Libro de' sette savi di Roma.

374

Fiabe novelle e racconti popolari siciliani – Vol. II

Giuseppe Pitrè

CI.

La Palumma.

Cc'era 'na vota un Re e 'na Riggina. Stu Re e sta Rig­
gina aveva unica figghia; e siccomu sta picciotta avía 
'na bedda trizza di capiddi, nun vulía 'nningari a nuddu 
pilucchieri.

'Na jurnata, mentri si pittinava, trasi 'na palumma, af­
ferrasi la pittinissa e scappa. — «Olà! olà! la palumma 
si pigghiò la pittinissa695!» grida la Rigginedda; ma nun 
cci potti fari nenti, pirchì la palumma spiríu. Lu 'nnuma­
ni, a li vinquattr'uri, torna la palumma; afferrasi lu 'ntriz­
zaturi696, e scappa. — «Olà, olà! la palamma m'arrubbò 
lu 'ntrizzaturi!» A li tri jorna, avía appena finutu di pitti­
narisi, mentri si stricava li manu e avía la tuvagghia jit­
tata darreri li spaddi, scinni la palumma, cci afferra la 
tuvagghia e scappa. Sta picciotta, currivata, pigghia 'na 
scaletta di sita, si cala, e va appressu sta palumma. La 
palumma, attrivita, nun fuija; ma comu la vidía vicinu, 
pigghiava lu volu, e si java a pusari ora ccà ora ddà. Fi­
guràmunni   lu   currivu   di   la   picciotta!   La   palumma   si 
'mmuscau 'nta un voscu; chidda, dappressu; la palumma 
si 'nfilò 'nta 'na casina sulitaria di campagna; e chidda, 
dappressu. Comu la Rigginedda trasi, vidi un beddu giu­

695 Pittinissa, s. f. di pettini, ed è quel pettine lungo che è mezzo a denti radi 

per istrigare i capelli, e mezzo a denti fitti per nettarli e lisciarli.

696 'Ntrizzaturi, s. m. sing., nastro o laccio con cui le donne avvolgono e an­

nodano le trecce de' lor capelli, intrecciatura.

375

Fiabe novelle e racconti popolari siciliani – Vol. II

Giuseppe Pitrè

vini e cci dici: — «Aviti vistu tràsiri 'na bedda palumma 
cu 'na tuvagghia  'mmucca?»  —  «Sì,  cci arrispunni lu 
giuvini; e la palumma sugnu io.» — «Vui?!» — «Sì.» 
— «E comu?» — «Li fati mi 'nfataru, e tannu pozzu nè­
sciri di ccà, quannu tu stai un annu, un misi e un jornu a 
lu Suli e a lu sirenu, siduta a 'na finestra di sta casina: 
l'occhi sempri a la muntagna di ccà 'n facci, supra di 
mia, e io tornu a 'ddivintari 'na palumma. 'Un fazza ca si 
mi vidi 'mmanu a li fati vistutu comu omu, fai strilli! 
masinnò peju è lu tò.» La Rigginedda s'assetta a la fine­
stra, la palumma pigghiò lu volu, e si iju a pusari supra 
la muntagna. Passa lu primu jornu, lu secunnu, lu terzu, 
passanu li simani, sta picciotta ch'era di lignu! addivintò 
nìura comu la pici. Passannu l'annu, lu misi e lu jornu, 
la palumma addivintò omu, scinni di la muntagna e va a 
la casina. Comu vidi accussì nìura a la Rigginedda: — 
«Ppuh!  chi si' làdia! (e cci sputa 'n facci). 'Un ti nn'af­
frunti di fàriti accussì smostra p'un omu?» e nni la man­
na.

Povira picciotta, si 'ntisi mòriri; subbitu si nni va 'nta 
'na campagna e si menti a chianciri a chiantu ruttu. 'Nta 
mentri chianci, passanu tri fati. — «Chi hai?» — «E chi 
haju ad aviri! accussì e accussì.» E cci cunta la sò mala 
vintura. — «Nun ti dubbitari, cci dicinu iddi: ca sempri 
accussì nun pôi arristari.» La soru granni di sti fati cci 
passa la manu 'nta la facci e la picciotta addivintò bed­
da, cchiù bedda di lu Suli; l'àutri cci déttiru, una 'na cosa 
e l'àutra 'n'àutra; e si la purtàru cu iddi. Camina camina, 

376

Fiabe novelle e racconti popolari siciliani – Vol. II

Giuseppe Pitrè

unni si jeru a 'rridduciri? a la citati unn'era Re ddu giuvi­
ni. Comu jùncinu, si fannu fari 'nta un vìdiri e svìdiri un 
palazzu megghiu centu voti di chiddu di lu Re: iddi fin­
cennu di servi697, e idda patruna chi cumannava di 'na 
vera 'Mperatrici. Ddoppu du' jorna lu Re si trova a 'ffac­
ciari:, vidi   sta  maravigghia  di   stu  gran  palazzu, e  cci 
parsi ca si sunnava. Poi vitti a sta picciotta assittata da­
vanti un finistruni. Chistu comu la vitti cuminciò a gar­
gïari. Li fati cci dissiru a la picciotta: — «Si lu Re ti 
scummetti,   e   tu   dàcci   còcciu.»   —   La   cosa   'un   putía 
mancari; lu Re spija oggi, cucchïa dumani, cci dumannò 
di fàricci 'na visita. La Rigginedda, allatinata di li fati, 
cci dici tunnu di palla no698. — «Dunca si tantu l'aviti a 
piaciri, vuliti passari vui nni mia?» E idda arrispunníu 
puru  no. Lu 'nnumani, la stissa cosa; a li tre jorna cci 
dici idda: — «Ora, Riuzzu, si vui vuliti fàrimi 'na visita, 
aviti a fari un passettu di lu mè finistruni a lu vostru cu 
un solu di dui parmi di pampini di rosi spampinati699.» 
Lu Re senza mancu fariccillu spiccicari700 detti ordini di 

697 Esse, le fate, si davano per serve.
698 Chistu comu la vitti ecc. Costui appena la vide, cominciò ad adocchiarla. 
Le fate dissero alla ragazza: - «Se il re ti rivolge intelligentemente la parola, e 
tu dagli spago (fingi di secondarlo nel suo fine).» La cosa non potea mancare; 
e il re, chiedi oggi, guarda domani, domandò di farle una visita. La principessa 
indettata dalle fate gli rispose ricisamente no. -  Scummèttiri, nel caso nostro 
vale far segni o dir parole che muovano, senza parere, una persona a guardarci, 
a intenderci, a comprendere. - Cucchïari, far quegli atti che fa la civetta nel­
l'uccellare.

699 Aviti a fari ecc. M'avete a fare un viale pensile dal mio balcone al vo­

stro, con un suolo di due palmi di foglie di rose.

700 Il re senza neppure farglielo uscir di bocca.

377

Fiabe novelle e racconti popolari siciliani – Vol. II

Giuseppe Pitrè

fari un passettu di (da) lu sò finistruni a chiddu di sta 
granni   'Mperatrici,   cu   dui   parmi   di   pampini   di   rosi 
spampinati.   E   ddocu   vidistivu   cintinara   di   fimmini   a 
cògghiri rosi, a spinnari, ch'era 'na cosa mai vista.

Quannu   fa  ura,  li   fati  cci   dissiru   a   la   picciotta:  — 
«Vèstiti di granni 'Mperatrici, e nuàtri ti facemu li Dami 
di Curti. Camina supra lu passettu, arrivannu a menza 
mità di stu passettu, finci ca ti senti pùnciri di 'na spina e 
lassa fari a nuàtri. Ma fàlla supra lu naturali...» La pic­
ciotta passa, vistuta cu un àbbitu di rosa ca lu paru 'un 
s'ha vistu mai 'nta lu munnu, cu braccialetti, cullani e 
petri priziusi; a lu menzu di lu passettu: — «Moru! grida 
idda; 'na spina mi puncíu!...» Li fati la pigghiaru, e si 
l'aggiraru a lu palazzu, assintumata701. Lu Riuzzu ca la 
stava aspittannu all'àutra punta di lu passettu, vulía cur­
riri pi jilla ad ajutari, ma, ordini d'idda, sta cosa nun la 
potti fari; e si misi a muzzicari tuttu.

La gamma vunciau; medici, giunti702, un midicamentu 
java e n'àutru nni vinía: la 'Mperatrici s'arridduciu ca si 
fici lu Viaticu. E lu Riuzzu ca 'un cci putía jiri.... Ddop­
pu quaranta jorna la malatia fici la vota, e iju pigghian­
nu migghiuría pi finu ca la 'Mperatrici s'arruspigghiau 
d'un tuttu e stetti bona.

Passannu tempu, lu Re truzzau arrèri pi vidilla di vi­
cinu. Li fati cci dissiru a idda: — «Dicci ca passi tu pi 
vìdiri a iddu, ma vôi un passettu cu tre parmi di gesumi­

701 Le fate la presero, e se la tornarono al palazzo svenuta.
702 La gamba gonfiò; cominciarono a venire medici, si tennero dei consulti.
378

Fiabe novelle e racconti popolari siciliani – Vol. II

Giuseppe Pitrè

nu; comu si' a menza strata, e tu finci ca ti punci cu 
'n'àutra spina.» Lu Re, prontu, fici fari stu gran solu di 
gesuminu cugghiutu 'n còcciu 'n còcciu. Quannu li cosi 
fôru   lesti,   idda   a   passu   a   passu   vistuta   di   'Mperatrici 
avanzau. Lu Re all'àutra punta di lu passettu cull'occhi 
supra d'idda ca cci trimava l'arma pi quarchi spina. A 
menza strata di lu passettu: — «Ahi! sugnu morta! 'na 
spina mi trasíu 'nta lu pedi!...» Li Dami si la pigghianu 
sutta li vrazza assintumata, e si la portanu a Palazzu. Lu 
Riuzzu, cunsiddirati! si misi a muzzicàrisi li manu, e ti­
ràrisi li capiddi. Cuminciò a mannari e smannari criati 
nn'idda703, ca vìdiri 'un la putía, acchianari mancu, pas­
sari lu passettu mancu,  e  si dava la testa mura mura. 
Ddoppu   tri,   quattru   simani,   stu   puvireddu,   di   la   gran 
pena   s'allitticau,   e   li   'mmasciati   sicutavanu   pi   sapiri 
com'era la 'Mperatrici, e si cci dava lu pirmissu di passa­
ri iddu malatu e bonu704. — «All'urtimata, cci dissi 'na 
vota idda a li criati, chi voli di mia lu vostru Re ddoppu 
ca m'ha misu 'n fini di morti?» Dici unu di li criati: — 
«Vi voli pi mugghieri.» — «Ora dicìticci, ca siddu voli 
a mia, iddu s'havi a fìnciri mortu e s'havi a mettiri 'nta lu 
catalettu e s'havi a fari purtari sutta lu mè palazzu; e poi 
mi lu pigghiu.»

703 Il principe, lascio considerare, cominciò a mandare e rimandare servido­

ri da lei.

704 E se ella gli dava permesso di passare, malato com'era, da lei.

379

Fiabe novelle e racconti popolari siciliani – Vol. II

Giuseppe Pitrè

Lu Riuzzu ca pi idda avirría fattu cazzicatùmmuli705, 
prestu prestu fa priparari lu catalettu, 'na bella cutra e si 
cci stinnìcchia di supra fincennu ca era mortu; e si fa 
purtari sutta lu Palazzu di la 'Mperatrici. Quannu idda 
'ntisi la banna e si lu vitti sutta la finistruni: — «Ppuh! e 
pi la facci tua706! Pi 'na donna, ch'hai fattu!» e cci sputau 
di supra. Lu Riuzzu si 'ntisi vèniri 'na gran quaranata707, 
arrigurdànnusi ca chidda era la povira picciotta chi l'avía 
libbiratu, e iddu l'avía sputatu di la stissa manera. Comu 
lu   catalettu   turnò   a   Palazzu,   subbitu   iddu   manna   'na 
'mmasciata a chista ca cci vulía parrari. Ma li fati ca pi 
idda pigghiavanu sempri la spata pi la punta, cci mannà­
ru a diri: — «Nonsignura; sta grazia di parrari cu la no­
stra Signura, iddu nun l'havi ad aviri. Iddu, stu vostru 
Riuzzu, chi si cridía ca avía a pigghiari 'na catùgghia708 
quannu cci sputau? E nun lu sapi ca chista è 'na figghia 
di Re 'ncurunatu; ddoppu d'avìricci fattu sbattisimari la 
sò vita.... Ora iddu si sbattissi la testa mura mura ca la 
nostra 'Mperatrici nun lu voli!...»

Sapiti comu cci stava finennu a lu Riuzzu? ca pi la 
pena cci stava appizzannu la vita. Quannu cci parsi a 
iddi, li fati cci dèttiru lu pirmissu di passari. Lu Riuzzu 
attisau allura; comu trasíu nn'idda cci addumannò pirdu­

705 Fari cazzicatùmmuli pi unu, far capitomboli per uno, cioè far cose che 

non farebbe nessuno, perchè disagevoli, fastidiose, e che costano sagrifici.

706 E pi la facci tua! alla tua faccia, al tuo visaccio! (parole con cui s'accom­

pagna uno sputo sul viso altrui).

707 Si sentì venir le caldane (ira, dispetto).
708 Catùgghia, pettegola, sgualdrina.

380

Fiabe novelle e racconti popolari siciliani – Vol. II

Giuseppe Pitrè

nu e finíu. Si grapi subbitu Cappella Riali e si maritaru. 
Lu Riuzzu vulía ca li fati arristassiru ddà cu iddi, ma 
iddi cci addimannaru 'na billissima licenza e spirèru. La 
Rigginedda mannò a chiamari a sò patri e a sò matri, e 
cci fu 'na gran festa pi tuttu lu Regnu.

Iddi arristaru filici e cuntenti
E nui semu ccà e nni munnamu li denti.

Palermo709.

VARIANTI E RISCONTRI

La figghia di lu re Partugallu (Villabate).

La principessa era a pettinarsi nella sua terrazza; un uccello 
verde andò a rubarle per tre giorni la spazzola del pettine, ed ella 
ammalò. Una vecchia venne a farla ridere parlandogli dell'uccello 
verde, di cui essa era già innamorata; e la principessa fuggì di 
casa e andò a trovare l'uccello che era un principe incantato. Per 
disincantarlo, ella andò a stare un anno, un mese e un giorno su 
d'una montagna al solleone e alla pioggia: tanto che divenne nera, 
e il principe, disincantato, la sputò. Povera in canna venne donata 
da tre fate, della bellezza, di un palazzo splendidamente addobba­
to di fronte a quello del re, e di una verga fatata. La principessa 
va ad abitare il palazzo; e succede quel che nella versione paler­
mitana; se non che da ultimo ella passa sopra un suolo di cotone, 
e va a visitare il principe moribondo per lei: e lo sputa com'egli 
avea sputato lei.

709 Dalla Messia.

381

Fiabe novelle e racconti popolari siciliani – Vol. II

Giuseppe Pitrè

L'Aceddu 'ncantatu (Casteltermini).

Una principessa reale pettinandosi, per tre giorni di seguito fu 
sorpresa da un uccello che le rapì il laccio della intrecciatura, il 
pettine ecc; ond'ella s'immalinconì e non rise mai più. Un bando 
reale promise largo premio a chi la farebbe ridere. Una vecchia 
andando per via incontrò un carro di canne, ne toccò una e fu pic­
chiata. Tenne dietro al carro, e giunse a un palazzo ove quel che 
ella toccava battevala. Finalmente vide un uccello mutarsi in un 
bellissimo giovane che baciava e ribaciava il pettine, la intreccia­
tura, ecc. e si spirava dal desiderio dell'amata principessa. La vec­
chia, difilato, andò a raccontar tutto alla ragazza, la quale accerta­
tasi del fatto si giurò fede col principe fatato, e per disincantarlo 
andò a stare un anno, un mese e un giorno sopra una montagna. 
Torna colla vecchia; il principe disincantato vistala divenuta nera 
la rifiutò, e tornò al suo Regno. La ragazza va a fabbricarsi un pa­
lazzo davanti il suo. Il principe s'innamora di lei, e mandale de' 
doni ch'ella disprezza (vedi la  Lanterna magica, n. LXXVI). Il 
principe per amor di lei si fa portare sul cataletto, ove si vede lan­
ciato lo sputo che egli avea dato alla principessa quando ella spe­
rava d'averlo in isposo dopo liberatolo. Poi si sposano entrambi.

L'Aceddu virdi (Polizzi).

Un uccello verde rubò ogni giorno e per più giorni ad una ra­
gazza ciò che ella si togliea d'addosso spogliandosi. Un giorno 
ella fe' chiudere le imposte, e l'uccello verde rimase nella stanza. 
Lasciato libero colla promessa che avrebbe restituito tutto quello 
che avea tolto via, lo fece. Esso era un uccello fatato. (Questa 
versione mi sembra molto incompleta).

382

Fiabe novelle e racconti popolari siciliani – Vol. II

Giuseppe Pitrè

Nella 27 delle  Sicil.  Märchen  della  GONZENBACH,  Der  grüne 
Vogel, il principe è un uccello verde, che in più occasioni va a 
trovare Maruzza, la figlia del Re. Qui è una sola colomba.

Il capriccio della principessa, per cui il principe innamorato si 
fa condurre sul cataletto, è nella 60 della  GONZENBACH, ove Gio­
vannino accondiscende a prendere in moglie la figlia del re che 
egli ha disincantata, a patto però che ella si faccia trasportar sopra 
un cataletto con lumi accesi fin sotto al balcone di lui, che poi la 
sputa.

383

Fiabe novelle e racconti popolari siciliani – Vol. II

Giuseppe Pitrè

CII.

Lu pisci russu.

Una vota si cunta e si riccunta ca cc'era un marinaru, 
vecchiu, affamigghiatu, e figghiu di la mala furtuna. Na 
jurnata li picciriddi chiancìanu di la fami, la mugghieri 
era 'ntra un funnu di lettu710, ed iddu ca mancu putía sta­
ri a l'addritta. Si nn'ha jutu a lu mari. — «O furtuna sci­
lirata, ca mi vai sempri a travirsari, ca m'hai livatu la 
vita, ed ora mi stai sminuzzannu lu cori muddichi mud­
dichi! O furtuna mmaliditta, arricogghimi a lu funnu di 
stu mari! » E ttùffiti, si jittau a testa appuzzuni711  'ntra 
l'acqua. — Chi è, chi fu? — Un pisci russu si l'ha misu 
supra lu schinu e lu porta supra 'na scugghiera. — «Va­
tinni, cci dici, poviru marinaru, ca la furtuna è cu tia; 
sattìnni prufittari, e di quantu ricchizzi havi lu mari su' 
tutti toi.» Ddocu finíu, e di pisci chi era addiventa 'na 
bedda giuvina, un àncilu cu li capiddi d'oru, ca era la Si­
rena di lu mari. Dipoi a lu marinaru cci dici: — «Senti­
mi, o marinaru, si vôi li ricchizzi chi ti dissi, veni ccà 
ogni   matina   all'arba:   porta   cimeddi712  e   riti,   e   po'   mi 
chiami e mi dici tri voti:

«O Sirena di lu mari,
Portami pisci rari,

710 Essiri 'nta un funnu di lettu, esser malato, e non lieve, e dicesi special­

mente delle malattie croniche.

711 A testa appuzzuni, capo all'ingiù.
712 Cimedda, canna da pescare.

384

Fiabe novelle e racconti popolari siciliani – Vol. II

Giuseppe Pitrè

Ca eu vegnu di matinu
Pri piscari di cuntinu.»

La Sirena turnau pisci russu e si sammuzzau 'ntra un 
fallanti713. Lu marinaru cala riti e cimedda,  e  'ntra un 
nenti si carricau di li megghiu pisci chi cci sianu, ca li 
vinníu un tisoru. Accussì ogni matina, prima d'arrispig­
ghiarisi l'acidduzzi, iddu era a lu scògghiu; chiamava tri 
voti la sò Sirena, e idda in forma di pisci russu cci purta­
va li pisci li cchiù riali e magnifichi: e doppu tanti anni 
di jìri e viniri di sta manera, senza cissari mai, lu poviru 
marinaru addivintau lu cchiù riccu di terri, palazzi e di­
nari chi mai cci avía statu a chiddi parti, e
Arristau filici e cuntenti,
E nui ccà senza di nenti.

Borgetto714.

VARIANTI E RISCONTRI.

Nell'Isabelluccia, novella senese del  GRADI  (Saggio di letture  
varie) un pescatore è spontaneamente ajutato da un pesce, il quale 
invocato alla sponda del mare apparisce in forma d'uomo e gli dà 
ogni soccorso.

713 E si attuffò in un fiat, in un subito.
714 Raccontata a Salomone-Marino da Francesca Leto.

385

Fiabe novelle e racconti popolari siciliani – Vol. II

Giuseppe Pitrè

CIII.

Li tri cunti di li tri figghi di mircanti.

'Na vota cc'eranu tri figghi di mircanti; ognuno avía 
lu patri; e si vulìanu beni quantu l'occhi soi715. 'Na vota 
si vutàru tutti tri: — «Ora nni nni vulemu jiri a caccia?» 
— «Si,» dissiru tutti a corpu; e si jeru a curcari. La notti 
s'arruspigghiò lu primu, e lu lustru di la Luna cci parsi 
jornu; si vistíu di caccia, scinni e va a chiamari a li so' 
amici. Si junceru tutti tri e si mìsinu a caminari. 'Nta 
mentri caminavanu, lu celu si turbau, acqua cu li cati716; 
tutti tri si ficiru stari comu li puddicini717. Si cunfusiru: e 
scuprèru di luntanu un lumi. — «Ddà, dici, âmu a essi­
ri.» Camina, camina, 'ncugnaru nna ddu lumi. Ddu lumi 
era davanti un palazzu. Tràsinu e cci affaccia 'na pic­
ciuttedda vistuta graziusa: — «Chi vuliti a st'ura?» Arri­
spunninu   li   picciotti:   —   «Nni   vuliti   fari   arriparari?» 
Idda cci dici: — «Aspittati tutti tri, ca io cci lu vaju a 
dicu a la mè patruna. — Signura, cci su' tri picciutted­
di718  comu li puddicini; li voli fari arriparari?» — «Sì, 
fàlli acchianari.» Acchianaru; la signura comu li vitti li 
fici assittari e poi cci dici: — «Io sugnu cattiva719, ora 
pigghiu li robbi di mè maritu, e vi fazzu vèstiri cu sti 

715 Vi voleano estremamente bene. Soi, loro.
716 Acqua a catinelle.
717 Si bagnarono come pulcini.
718 Sottintendi: bagnati.
719 Io son vedova.

386

Fiabe novelle e racconti popolari siciliani – Vol. II

Giuseppe Pitrè

rubbi;   e   'nta   mentri,   li   vostri   robbi   s'asciucanu.»   'Nta 
mentri, java agghiurnannu, cci fici fari 'na bona culazio­
ni,   e   tutti   tri   si   'ntisiru   arricriari.   —   «Ah!   signura,   e 
comu avemu a fari pi ringrazialla di stu beni chi nn'ha 
fattu?» — «Nenti, cci dici la signura; io di vuàtri 'un 
vogghiu àutru chi d'aviri cuntatu un cunticeddu l'unu: e 
'nta   mentri,   vi   jiti   asciucannu.»   Accumenza   lu   cchiù 
granni e dici: — «Io cuntirria un fatticeddu chi successi 
'n pettu a mia; ma 'un sàcciu si cci piaci.» — «Cuntati, 
cuntati!» cci dissi la signura. Lu picciottu accuminzò:

«'Nca, signura; io sugnu figghiu di mircanti. 'Na jur­
nata mè patri mi mannò a fari 'na mircanzia: mi detti lu 
camperi, dinari e tuttu. Mentri io caminava, lu camperi 
pigghia avanti e io restu nn'arreri: mi cumpari un vidda­
nu 'ncapputtatu720 (ca era mannatu) e m'afferra e mi por­
ta cu iddu 'nta 'na càmmara unni cc'era 'na gàggia di fer­
ru cu tanti cristiani 'nchiusi ddà dintra. — «Chi è?» cci 
dicía io a ddi cristiani; e iddi mi facianu 'nsinga721: — 
«Vui ora aviti a vèniri ccà dintra;» ma 'un putìanu parra­
ri, pirchì ddà cc'era un giaànti ca era chiddu chi arrubba­
va cristiani e poi li 'nchiuìja. Basta: mi pigghiaru e mi 
'nfilaru 'nta la gàggia, e lu giaànti chi guaría722. Comu 
trasivi, cci spijavi a li cumpagni: — «Ma nuàtri ccà chi 
facemu?» — «Zittìtivi, — mi dicianu iddi; — ogni mati­

720 Imbacuccato.
721 Mi faceano segno (mi dicevano coi segni).
722 E il gigante godeva.

387

Fiabe novelle e racconti popolari siciliani – Vol. II

Giuseppe Pitrè

na lu giaànti pigghia a unu di nuàtri e nni mancia; ed a 
cu' è lu cchiù grossu723. — (Comu lu picciottu cci cunta­
va accussì, la signura si sucava724 e dicía: — «Mischinu: 
e comu siti ccà ora?»). — Abbasta: io ogni matina comu 
vidía vèniri a lu giaànti mi 'nfilava 'mmenzu di l'àutri. 
'Na vota lu giaànti si vulía allïanari; pigghia un citarru­
ni725, e si menti a sunari. Mentri sona, si rumpinu li cor­
di; si vôta e dici: — «Ora va, vui chi siti ddocu dintra726, 
cu' mi conza la citarra, io cci dugnu la libbirtà.» Comu 
io 'ntisi accussì, mi vôtu a vuci forti: — «Ccà, signuri! 
io sugnu citarraru727, mè patri è citarraru, mè nannu è ci­
tarraru, tutta la mè 'ridità728  è citarraru!» — «Basta ba­
sta! — mi dicinu li carciarati; — l'avemu 'ntisu, l'avemu 
'ntisu!729» Si vôta lu giaànti: — «Niscemu a chistu730.» 
Lu viddanu nesci a mia, e mi porta nni lu giaànti. Io pig­
ghiu la citarra: rumpi ccà, conza ddà: io la citarra cci 
l'accunciai.   Comu   cci   l'accunciai,   pigghia   lu   giaànti, 
m'accarizzía e mi metti 'nta lu jìditu n'aneddu. Mittìrimi 
d'aneddu, e essiri libbiru, fu tutt'una. Nèsciu di dda càm­
mara, e mi mettu a curriri. Curru, curru, e mi viju da­

723 E principalmente chi è più nutrito, più grasso.
724 Si rimescolava.
725 Un chitarrone.
726 Voi che siete chiusi costà (nella gabbia di ferro).
727 Fabbricatore di chitarre.
728 Eredità, stirpe, parentato.
729 Dicendo questo la novellatrice gesticolava così furiosamente che parea 

volesse rispondere ella stessa al gigante.

730 Mettiamo (mettete) fuori costui (il giovane mercante, che racconta alla 

signora la novella).

388

Fiabe novelle e racconti popolari siciliani – Vol. II

Giuseppe Pitrè

vanti   la   'ntrata.   —   «Ah   mischina   mia!   ancora   ccà 
sugnu!» Mi mettu a curriri arreri, curru, curru, e mi tro­
vu arreri davanti la 'ntrata. 'Nta mentri mi sentu fari psi! 
psi!  jisu   l'occhi   e   viju   'na   picciuttedda   d'un   finistruni 
àutu, ca mi dici adàciu adàciu, pi 'un si fari assèntiri di 
lu giaànti: — «Tagghiàtivi lu jìditu!» — «'Un haju tim­
pirinu!» — «Vi lu proju io731;» e mi pruìju stu timpirinu. 
— Cc'era 'na culonna davanti la 'ntrata; appoju la manu 
supra la culonna, e mi tagghiu lu jìditu; e comu mi tag­
ghiai lu jìditu potti jiri avanti, e mi nn'aggirai a la casa 
di mè patri. E accussì mi scansai la vita.»

La   signura   comu   'ntisi   stu   fatticeddu   'un   putennu732 
cchiù ddiri: — «Mischinu! mischinu!  — Ora cuntàtimi 
un cuntu vui;» cci dici all'àutru.

«'Nca signuri, mè patri, mircanti, mi detti 'na summa 
di dinari pi jiri a fari 'na mircanzia. Mi 'mmarcu, e partu; 
ma comu partu smòvisi 'na gran timpesta di mari, e àp­
pimu a jittari tutti li mircanzii a mari. Passa oj, passa du­
mani: ogni jornu lu manciari java finennu, e lu malu­
tempu sicutava. Vinni ca la pruvista finíu. Lu capitanu 
dici: — «Signuri mei, la pruvista finíu: ora scrivèmunni 
tutti733; ogni matina si nni nesci unu, s'ammazza e nni 
nni manciamu un pizzuddu pi sustintàrinni.» Cunsiddi­

731 Ve lo porgo io (risponde la ignota ragazza).
732 'Un putennu, non potendo, invece 'un putía, non potea, non rifiniva mai.
733 Scriviamoci tutti (facciamo de' polizzini, e li sorteggiamo).

389

Fiabe novelle e racconti popolari siciliani – Vol. II

Giuseppe Pitrè

rassi, signura, lu spaventu, a sta nutizia! — Ogni mati­
na, dunca, si niscía unu: e comu niscía si squartariava, e 
nni nni manciàvamu un pizzuddu l'unu. Finíu ca arrista­
mu io e lu capitanu. Lu 'nnumani si nisceru sti dui pizzi­
nedda734; ma io m'avía misu 'n testa ca si niscía io, am­
mazzava a iddu, e si niscía iddu, io 'un mi facía ammaz­
zari d'iddu. Nèscinu li pizzinedda, e nesci lu capitanu. 
Lu poviru capitanu, mischinu! grapíu li vrazza, e mi dis­
si: — «Ccà sugnu, frati mio735.» Io, cu tuttu ca mi chian­
cía lu cori, haju pigghiatu e l'haju ammazzatu. Un quar­
tu l'appizzai736 a li cordi, e l'àutri tri mi li priparai pi tutta 
la simana. Basta: veni un'àcula e s'afferra lu quartu di lu 
cristianu   e   si   lu   porta.   —   «Mischina   mia!   e   com'hê 
fari?» Nni pigghiu n'àutru quartu e l'appizzu. Veni l'àcu­
la, e si l'afferra. — «Mischina mia! e com'hê fari?... Ma 
io tutta l'haj u a vìdiri...» Pigghiu l'urtimu quartu, e l'ap­
pizzu; e mi ammùcciu. Veni l'àcula; mentri s'ammucca 
lu quartu di lu cristianu, mi cci afferru e mi cci mettu di 
supra. L'àcula vola, vola, e mi va a jetta supra 'na mun­
tagna. Sdirrubba di ccà, sdirrubba di ddà, io mi libbirai 
di la morti, e turnai a la mè casa.»

— «Mischinu! mischinu! — dici la signura. — Chistu 
fattu, puru è piatusu. Ora cuntàtinni unu vui,» cci dici 
all'àutru giuvini.

734 L'indomani si sorteggiarono questi due polizzini.
735 Tratto nella sua semplicità pietosissimo.
736 Un quarto del corpo lo appesi.

390

Fiabe novelle e racconti popolari siciliani – Vol. II

Giuseppe Pitrè

— «Signura mia, si senti lu mio737, vassía si menti a 
chianciri. 'Nca, signuri738, mè patri mi mannò a fari 'na 
mircanzia. Lu primu jornu, mi scurau 'nta 'na lucanna. 
Mi dèttiru risettu, e manciai e poi mi jivi a curcari. Io la 
sira mi dicu li divuzioni: mi dissi li divuzioni. Comu fi­
nìsciu li divuzioni, e mi calu pi vasari 'n terra; viju e viju 
un mortu tisu tisu stinnicchiatu739  sutta lu lettu. Comu 
viju a chistu, dicu: — «Chistu sarà mortu d'assira; ccà 
certu nni fannu offiziu d'ammazzari genti; cchiù tardu 
vennu a 'mmazzari  a   mia.»  E chi   fici   io?  pigghiai  lu 
mortu e lu curcai 'nta lu lettu, e io mi misi tisu tisu sutta 
lu lettu, senza mancu pipitari. Quannu passò un pezzu, 
sentu   gràpiri   la   mè   porta,   e   viju   lu   funnacàru740  c'un 
scarpeddu a li manu, lu giuvini741  cu lu marteddu, e la 
mugghieri   cu   lu   lumi.   E   'ncugna   davanti   lu   lettu:   — 
«Bellu 'ncarracchiatu è742  — dissiru; — damu manu!» 
Hannu cafuddatu743, e hannu datu un corpu di scarpeddu 
'nta lu sonnu744  a lu mortu. Poi dissi lu funnàcaru: — 
«Ora pigghiamu e lu mittemu sutta lu lettu, e chiddu di 

737 Il mio (racconto).
738 Signuri, si suol dire indistintamente anche quando si parli a donne, ma 
sempre quasi in una maniera sbadata. Qui potrebbe parer detto a tutti gli udito­
ri.

739 Teso, disteso.
740 Il fondacale.
741 Il garzone.
742 Egli è bene assonnato, dorme profondamente.
743 Cafuddari, dar fortemente, percuotere.
744 Sonnu, qui tempia.

391

Fiabe novelle e racconti popolari siciliani – Vol. II

Giuseppe Pitrè

sutta lu lettu lu jittamu di lu finistruni.» — Signura mia, 
a stu puntu io cori 'un n'avía cchiù 'n pettu. La patruna 
dissi: — «Lassamu jiri pi ora, ca dumani si nni parra.» E 
comu vosi Diu si nni scinneru e mi lassaru. Comu io li 
vitti scinniri, io mi  'ntisi  arrivisciri  n'àutra  vota;  e mi 
misi a 'spittari jornu745. A jornu mi mettu a fari signali di 
lu finistruni a 'na pocu di genti chi passavanu. Veni la 
Giustizia, e vannu nni lu funnacàru. Iddu grapi la lucan­
na e la Giustizia acchiana. E vidi sta bella cotta di meli 
d'apa746. Comu io cci cuntai sta cosa a la Giustizia, mi 
nni jivi: e jivi a la casa di mè patri, ca mancu mi parsi 
veru. E chistu è lu fattu mio.»

Comu fineru sti cunti dici la signura: — «Mischini! 
mischini! quantu aviti patutu! Io stissa mancu lu sacciu 
cu' ha patutu cchiù di tutti tri. Si io sapissi cu' è lu cchiù 
piatusu di vuàtri, io mi lu pigghiassi pi maritu.»

E fin'a ora, ancora 'un ha pututu sapiri cu' è lu cchiù 

piatusu.

Palermo747.

VARIANTI E RISCONTRI

Nella   14   delle  Märchen   und   Sagen   aus   Wälschtirol  dello 
SCHNELLER una donna chiesta in matrimonio da tre giovani, dopo 
d'essersi compromessa a chi le porterà il miglior dono, ricevutili 

745 Ad attendere che facesse giorno.
746 E vede tutto questo (Cotta di meli d'apa, propr. cotta di miele d'ape).
747 Mi è stata raccontata da Rosa Vàrrica.

392

Fiabe novelle e racconti popolari siciliani – Vol. II

Giuseppe Pitrè

tutti e tre stupendi, dimanda l'autore: «Velchen von den dreien  
hat nun das Mädchen wol etwa geheiratet?» (Cui dei tre ha spo­
sato la ragazza?).

Ecco come finisce F. STRAPAROLA la fav. 5. della notte VII delle 
sue Piacevoli Notti: «E furono fatte molte e lunghe dispute, chi di 
loro meritasse di haverla, e fino al presente pende la causa sotto il 
giudice. A cui veramente  aspettar si debba, lasciolo  giudicar a 
voi.» Altra simile conclusione ricordo anche nel Decamerone.

393

Fiabe novelle e racconti popolari siciliani – Vol. II

Giuseppe Pitrè

CIV.

La Bedda di la stidda d'oru.

Si cunta e s'arriccunta ca cc'era un patri e 'na matri ed 
avìanu   un   figghiu,   beddu   ca   era   'na   pittura,   e   longu 
com'un stinnardu. Lu patri e la matri lu vulìanu bèniri 
quantu la pupidda di l'occhi soi, e si scantavanu a fallu 
jìri a jucari fora, pirchì si passavanu li fati si lu pigghia­
vanu. Qulunchi di l'aggenti chi lu vidìanu, a stu bellu 
giuvini, cci dicìanu: — «Chi stinnardu d'oru! cci staría 
bona a lu latu la Bedda di la stidda d'oru!» Stu giuvini 
sintia, e assuppava748. Assuppa ora, assuppa dumani, a la 
fini junci ca avia vintidu' anni, ed iddu era rispittatu di 
tutti, e tutti lu vulìanu beni assai, pirchì era un giuvini 
valenti e arditu, ed era scienti di tanta duttrina ca 'nta lu 
sò paisi nun lu putia aggualari nisciunu. Veni un jornu e 
dici: — «Ora è lu tempu di jìri a pigghiarimi a la Bedda 
di la stidda d'oru, ora ca sugnu scienti di tutti cosi, e li 
'ncantisimi chi cci su' li pozzu vinciri.» — «Figghiu, cci 
dici la matri e lu patri, tu chi si' foddi? vuliri a la Bedda 
di la stidda d'oru! E nun lu sai ca pri avilla cci voli chi si 
rumpissi  lu cchiù forti 'ncantisimu  di lu munnu? E lu 
Drau comu lu vinci? e la Mammadràa? e lu Sirpenti a 
setti lingui vilinusi? Ah, figghiu, comu ti perdu! quantu 
figghi di Re e di 'Mperaturi cci hannu lassatu la peddi!» 
Ma avogghia di chianciri e pilàrisi, lu giuvini attistau ca 

748 Assuppava, vi riflettea sopra.

394

Fiabe novelle e racconti popolari siciliani – Vol. II

Giuseppe Pitrè

avía a pàrtiri: — «A costu chi cci appizzu la vita, dici, la 
Bedda di la stidda d'oru havi ad essiri mia!» Chi fa? si 
pigghia un bellu cavaddu, 'na sciabula, e nesci a li cam­
pagni pi circari la Bedda di la stidda d'oru.

Camina,   camina,   avía   fattu   cintinara   di   migghia   e 
nuddu cci sapía diri unn'era sta Bedda di la stidda d'oru 
e comu avía a fari pri avilla. Basta, 'na sira cci scurau 
'nta un voscu, e persi la via, nun putennu jiri cchiui nè 
nn'avanti nè nn'arreri. Iddu si cunfunníu, pirchì ogn'ura 
di tempu chi pirdia cci paría mill'anni; e tantu cci maci­
nava lu sènziu pri sta Bedda di la stidda d'oru, ca avía 
un misi chi caminava e nun avía chiujutu occhi nè notti 
nè jornu, nè mancu avia vulutu firmari a nuddu paisi. 
'Nca comu cci scurau 'nta un voscu e persi la via, cu­
strittu fu ed appi a scinniri: attaccau lu cavaddu ddà alla­
tu, e iddu s'assittau sutta n'arvulu. Mentri ch'era assittatu 
sutta l'arvulu, ma senza dòrmiri pirchì pinzava a la Bed­
da   di   la   stidda   d'oru,   putia   essiri   menzannotti   e   senti 
comu fussi 'na musica chi vinía a versu d'iddu. Attenta, 
e la musica criscía, ed era accussì duci e graziusa ca fa­
cía 'ncantari. Talía, talía, e nun scopri àutru chi scuru. 
Doppu 'na minuta spunta 'na chiaría luntanu luntanu; e 
'nta quantu lu dicu e lu cuntu veni 'na lustrùra granniusa 
e junci davanti a lu picciottu.

Lu picciottu, mittemu ca si chiamava Peppi, arristau 
com'un   loccu.   Dda   lustrùra   la   facìanu   setti   fati,   una 
cchiù bedda di 'n'àutra, e tutti vistuti di biancu. Firría, 
firría, si misiru a girari 'ntunnu a l'arvulu unn'era Peppi; 

395

Fiabe novelle e racconti popolari siciliani – Vol. II

Giuseppe Pitrè

e Peppi chi taliava senza putirisi moviri e senza putiri 
spijari 'na palora. 'Nfini bàttinu la virga e si mantennu. 
— «A tia, Peppi, dici la fata ca era la suprajura, chi va' 
facennu ccà sulu a menzannotti?» — «E ch'hê fari! arri­
spunníu, mi persi ca vaju circannu a la Bedda di la stid­
da d'oru.» — « Ih, figghiu meu! cci nn'hannu statu giu­
vini megghiu di tia e hannu datu lu mussu 'n terra! E tu 
nun sai la superbia chi havi sta Bedda di la stidda d'oru? 
E nun lu sai lu chiddu chi cci voli e lu piriculu chi cc'è 
pri sulu truvalla?» — «Ma chi cci pozzu fari! dici lu 
Peppi; mi la misi 'n testa e nun nni pozzu nèsciri ca hê 
jiri a caccia pi avilla. Comu arrinesci si cunta: centu, 
cent'e unu; o l'haju o cci lassu lu còriu comu tutti l'àu­
tri.» A sti palori la fata fici un ballettu e cci dissi: — 
«Senti, a mia mi piaci ca tu jìssi pri la Bedda di la stidda 
d'oru, pirchì ti staría beni a la spadda: ma tu si' poviru e 
idda ricca, tu amabuli e idda superba; tu vai senza armi, 
e idda havi Drai e Sirpenti chi la difenninu. Ma basta, eu 
cci haju piaciri e ti vogghiu ajutari. Ccà cc'è 'na nuci, ti 
servi a li to' bisogni.» Ddocu si vôtanu tutti l'àutri sei 
fati  e mettinu puru a fari balletti e dicinu: — «E nui 
puru cci avemu piaciri.» — «Te'.» — «Te'.» — «Te'.» E 
cci dùnanu 'na nuci pr'una. 'Nca comu cci dettiru tutti 
ognuna la sò nuci, si misiru a fari un ballettu tutti 'nsèm­
mula attornu attornu a l'arvulu, e ballannu ballannu spi­
reru pri l'ariu e turnau arrè la scuría di prima.

Jamu a Peppi ch'arristau sutta l'arvulu. Tutti sti cosi 
cci parìanu un sonnu o 'na visioni; ma doppu li paroli di 

396

Fiabe novelle e racconti popolari siciliani – Vol. II

Giuseppe Pitrè

la fata addumava pri sicutari lu sò caminu. Si vôta, e 
vidi un focu luntanu luntanu ca paría comu 'na lampi­
cedda nica nica. — «Ddocu, dici, haju ad essiri, ca forsi 
cc'è la via.» Pigghia lu cavaddu e camina, camina, cu lu 
versu di lu focu, e cchiù chi 'ncugnava, lu focu cchiù 
granni paría. 'Nca 'nfini cci juncíu, e vidi 'na gran qua­
daruna addumata chi vugghía e rivugghía, e un vecchiu 
stravecchiu cu 'na varva bianca finu a li pedi chi arrimi­
nava   di   cuntìnu   dda   quadàra   cu   'na   furcina   tanta.   — 
«Oh, bonu vecchiu, cci dici, e vui chi faciti?» — «Avi 
trimmila anni, dici, chi sugnu cunnannutu ccà ad arrimi­
nari sta quadàra, e lu mè travagghiu mai havi fini! Arri­
mina, arrimina, e scuttu la mè cunnanna!» Turutùn turu­
tùn   turutùn,   e   arriminava   di   cuntinu,   taliannu   sempri 
dintra la quadàra. — «Oh, poviru vecchiu, dici Peppi, e 
pirchì vi cunnannaru a sta sorta di vita?» — «Ah, fig­
ghiu meu! dici; su' li vizii di l'omini ca cci curpanu, ca si 
trammiscaru ccà 'nta sta quadàra, ca prima era china di 
suli virtù: ora li virtù jeru a lu funnu e li vizii li supra­
nìanu749, ed eu pri fàrinni lùciri qualcuna haju ad arrimi­
nari   sempri,   e   doppu   tantu   arriminari   all'urtimata   nni 
pozzu   vìdiri   una   doppu   tanti   e   tant'anni.   Ma   cci   voli 
tempu, figghiu miu, cci voli tempu, e sulu cu lu tempu si 
scummogghia qualchi virtù.» — «Oh chi cosa curiusa, 
dici Peppi, e quantu viju, comu su' sti cosi?» — «Vidi, 
figghiu, cci dici lu vecchiu, tutti sti baddòttuli chi si vi­
dinu supra, ca su' leggi leggi, di tanti culura e cci nn'è 

749 Supranïari, sovraneggiare, dominare.

397

Fiabe novelle e racconti popolari siciliani – Vol. II

Giuseppe Pitrè

scuri, russi, giarni, cci nn'è virdi e fitenti; tutti chisti su' 
li vizii; qualchi badda chi a li voti si vidi luciri, chissa è 
d'oru e pirchì è gravusa, sta a lu funnu, e sulu a forza di 
tempu e d'arriminari affaccia tantìcchia 'n summa.» — 
«Ah,   poviru   vecchiu,   dici   Peppi,   aviti   ragiuni   ca   siti 
stancu   e   travagghiati   pri   tant'anni:   vuliti   chi   arriminu 
tantìcchia eu e vu' ripusati?» — «E tu cci la fai?» — 
«Gnursì.» — «'Nca videmu.» Peppi cci livau la furcina 
a lu vecchiu e cu tutta la sò forza a 'rriminari. Turutùn, 
turutùn, turutùn. — «Bonu cci vai, dici lu vecchiu; 'nca 
ora m'arriposu tanticchia.» — «Gnursì, dici Peppi, ca pri 
com'ora arriminu eu.»

Tant'è, lu Peppi arriminau finu a jornu; chiama a lu 
vecchiu: — «Eu, dici, mi nni vaju, ca hê jiri pri la Bella 
di la stidda d'oru.» Lu vecchiu l'abbrazzau chiancennu e 
dicènnucci: — «Oh quant'obbligu chi t'haju ca m'ha' fat­
tu ripusari 'na notti doppu trimmila anni chi nun chiuju 
occhiu e mancu m'assettu! Te', figghiu, dici, eu ti vog­
ghiu ajutari a la 'mprisa chi pigghiasti, te' stu filu di la 
mè varva ca ti servi a li to' bisogni.» Si scippa un longu 
pilu di la sò varva e cci lu duna. Dipò' cci dici: — «Vidi 
ca a la fini di stu voscu cc'è setti ciumàri, poi setti mun­
tagni, poi setti vòscura: passi tutti sti ciumàri, sti munta­
gni e sti vòscura, e veni lu Statu di la Bella di la stidda 
d'oru.» Lu Peppi si licinziau e s'ha misu arreri 'n cami­
nu.

Camina e camina, lu voscu finíu e cumpareru li setti 
ciumàri. Si 'nfila 'ntra l'acqua cu tuttu lu cavaddu, e lu 

398

Fiabe novelle e racconti popolari siciliani – Vol. II

Giuseppe Pitrè

cavaddu si metti a natari pirchì funnu 'un si nni truvava. 
Nata, nata, nata, la ciumàra nun finía mai, e nun si jun­
cía mai a la riva a dda banna, cu tuttu ca paría tuccarisi 
cu li manu. Lu cavaddu nun putía cchiù a natari e avía 
lu ciatuni e paría ch'era sempri a 'na banna. — «Oh mi­
schinu mia! dici Peppi, e comu nni nèsciu?» Scaccia 'na 
nuci di li fati, e 'nta du' sbracchi lu cavaddu passa li setti 
ciumàri.

'Nca comu  passau,  Peppi  sicutau  la  sò   via:  camina 
n'àutru pocu e cci vennu li setti muntagni: — «Uh! spa­
ventu di Diu! dici, e cu' cci acchiana ddocu?» — Setti 
muntagni comu setti giaganti, quasi ca a picu, lisci sen­
za 'na troffa di ddisa750, e chi spicchïavanu comu fussi di 
brunzu. 'Nca detti un corpu di spiruna a lu cavaddu e 
metti   ad   acchianari.   Chi   acchianari   ed   acchianari!   si 
sciddicava comu cci fussi sapuni. Chi fa Peppi? Scippa 
li ferri a lu cavaddu e caccia di longu. Ma chi cacciari, 
ca era tuttu 'nùtili! acchianava finu a mezza costa, sci... 
un sciampuluni cu lu versu ed era arrè di capu751. Rumpi 
la secunna nuci, e lu cavaddu acchianau com'un avirsè­
riu, sàuta d'un pizzu a n'àutru e passa li setti muntagni.

Jamu ora ca cc'eranu ancora li setti vòscura. A lu trà­
siri, lu Peppi trasíu billissimamenti; ma comu era trasutu 
si vitti persu. Macchi di ccà, macchi di ddà, ciànnachi, 
sdirrupi, e zucca quantu 'na muntagna752. E chissu è nen­
ti! lu scuru si fiddava cu lu cuteddu: li lupa scattïàvanu 

750 Quasi (tagliate) a picco, lisce, senza un cespuglio di ampelodesmo.
751 Uno scivolone come va fatto (terribile), ed era un' altra volta daccapo.
399

Fiabe novelle e racconti popolari siciliani – Vol. II

Giuseppe Pitrè

comu arraggiati ora a iddu e ora a lu cavuddu; iddu cac­
ciava, e avogghia di curriri e di satari macchi e pitruna e 
'nfussàrisi 'ntra nachi d'acqua tanti, era sempri a un pun­
tu753. Peppi comu si vitti a stu bruttu, e li lupa cchiù di 
tuttu ca cci tiravanu pri li cianchi, si cunfunníu: nesci 
'n'àutra nuci e la scàccia. Comu la scàccia lu cavaddu si 
metti a satàna, e 'ntà un fallanti fu fora di li setti vòscu­
ra.

A stu fattu si vitti 'nta 'na bella chianura granniusa, 
tutta rosi e ciuri, ca era lu statu di la Bedda di la stidda 
d'oru. Caminannu vidía dda 'n terra ossa di mortu, spati, 
seddi, ossa di cavaddi e macàri petri 'nsangulïati. Mi­
schinu, chi vuliti! cci misi a fari lu cori tic-tac, e caccia­
va pri nun vìdiri ddi sorti di cosi: ma cchiù chi caminava 
cchiù criscìanu l'ossa di l'omini morti. Iddu chi facía? in 
cànciu di taliari 'n terra, taliava a jiri unn'era lu palazzu 
di la Bedda di la stidda d'oru, ca di luntanu si vidía spic­
chïari comu fussi tuttu di domanti. Mentri chi taliava cci 
scattía di supra lu Drau. — «Ah, tradituri, dici, e tu chi 
veni a fari ccà?» E lenta754 cu 'na mazzata 'n testa a Pep­
pi. — «Aspetta, dici, ca ti conzu eu, ca havi assai chi 

752 Macchie li qua, macchie di là, fenditure, dirupi e ceppi quanto una mon­

tagna.

753 E chissu è nenti etc. E questo è nulla (è poco): il buio s'affettava col col­
tello: i lupi si avventavano come arrabbiati ora a lui, ed ora al cavallo; egli cac­
ciava, e per quanto corresse e saltasse macchie e macigni, e si sprofondasse tra 
gorghi d'acqua ben grandi, era sempre ad un punto. (Nachi tanti, parole che si 
accompagnano con la mano alzata dal terreno, il palmo in basso, per significa­
re l'altezza, e qui la profondità).

754 E scarica.

400

Fiabe novelle e racconti popolari siciliani – Vol. II

Giuseppe Pitrè

nun mànciu carni munnana!» Chi fa Peppi? Tira guag­
ghiardu la spata, e tantu fa e tantu dici ca cci tagghia la 
mazza a lu Drau: tira 'n'àtra botta e cala pri scippàricci 
la testa. Ddu Drau si vitti persu: — «Drau sugnu e cun­
cutrìgghiu mi fazzu!» Addivintau un cuncutrìgghiu cu 
tanta di vucca, ca cci capía Peppi cu tuttu lu cavaddu. 
Peppi   scàccia   'n'àutra  nuci,  e   la  cuncutrìgghiu  si   vitti 
turnari omu: Peppi cci duna 'na sciabulata e cci leva la 
testa, e si la misi 'nta li vèrtuli.

'Nca comu ammazzau a lu Drau, si nn'ha jutu grittu 
grittu a lu palazzu di la Bedda di la stidda d'oru. Idda era 
giustu affacciata. Oh chi billizza mai vista! 'Nta la frunti 
cci lucía 'na stidda tantu lucenti ca non si putía mancu 
taliari. Peppi, comu la vitti, macàri cci abbagghiau la vi­
sta. Ma idda, ca lu vitti accussì beddu giuvini e ca era lu 
primu chi avia avutu la virtù di jùnciri fina ddà, si nni 
'nciammau allura e lu fici tràsiri. 'Nta mentri chi trasía, 
sentinu 'na forti rimurata, comu si vinissi 'na timpesta di 
mari. — «Ih, dici la Bedda di la stidda d'oru, e comu fa­
cemu! la Mammadràa veni! ammùcciati 'nta ssu camma­
rinu.»

Trasi e trasi la Mammadràa:  — «Ah, chi ciàuru di 
carni munnana!  Unni la viju mi  l'agghiuttu sana!» — 
«Vih, Mamà, chi va dicennu vossía ? Cu' cci havi a vè­
niri ccà?» — «Nenti, ciàuru! ciàuru eu sentu: chi ciàuru, 
chi ciàuru!» e curri pri lu cammarinu. Lu Peppi, ca si 
sintía tuttu lu discorsu si fici attruvari a lu prontu cu la 
spata a li manu, e metti a tirari botti di focu contra la 

401

Fiabe novelle e racconti popolari siciliani – Vol. II

Giuseppe Pitrè

Mammadràa. Idda avía 'na fàuci tanta e cci vulía sirrari 
la testa a Peppi; ma lu Peppi, 'nzerta ora, azzicca poi, cci 
fa cadiri rutta la fàuci. — «Mammadràa sugnu e tìghira 
mi fazzu!» — E addiventa 'na tìghira tanta firoci ca lu 
Peppi si vitti persu. Scàccia la nuci di bottu, e la tìghira 
turnau 'na vecchia strija: ddocu iddu cci tàgghia la testa 
di nettu e la metti 'nta li vèrtuli. — «Ora, dici la Bedda 
di la stidda d'oru, si vôi ch'eu vegnu cu tia, avemu a 
rumpiri lu 'ncantisimu. Pigghia ssi testi, e veni cu mia 
prestu prestu, ca si 'un mori lu Sirpenti a setti lingui vili­
nusi, cc'è guai; e non mi pôi aviri.» Accussì hannu scin­
nutu jusu 'nta la 'ncantina, e cc'era un puzzu. La Bedda 
di la stidda d'oru attaccau a Peppi pri lu cintu cu 'na lun­
ghissima corda, cci detti un fanali, e prima di calallu cci 
dici: — «Vidi ca scinnennu cc'è 'na càmmara scura e 
china di fumu e fa fetu di sùrfaru ca si mori: a l'agnuni 
cc'è un pirtusu, d'unni veni stu fumu e stu fetu; tu jèttac­
ci prima li du' testi di lu Drau e di la Draa, cà comu cà­
dinu si  abbrucianu e fanno  passari lu fetu e lu fumu. 
Doppu cci scinni tu, e ddà trovi a lu Sirpenti: lu restu 'un 
manca a tia.» 'Nca Peppi scinníu, fici comu cci dissi la 
Bedda di la stidda d'oru, e trasi 'nta lu pirtusu. Comu tra­
si,   vitti   'na   gran   càmmara   granni   granni   ca   non   finía 
cchiù.   Si   metti   a   caminari,   e   passa   pri   centu   e   centu 
cammaruna   tutti   aguali;   vôta,   firría,   e   nun   vitti   cchiù 
unni si truvava; torna nn'arreri ed era sempri a 'na ban­
na. Avía caminatu quasi 'na jurnata sana, e cchiù chi fir­
riava cchiù pirdía lu caminu, fina chi scurau di lu 'n tut­

402

Fiabe novelle e racconti popolari siciliani – Vol. II

Giuseppe Pitrè

tu e nun cci vitti cchiù. Ddocu si persi d'armu, e scac­
ciau 'n' àutra nuci di li fati. Comu scacciau la nuci vitti 
'na chiaría ad un latu e cci trasíu. E ddà trova a lu Sir­
penti a setti testi vilinusi. Lu Sirpenti, comu vitti a Pep­
pi, 'mparissi ca cci facía middi accugghienzi755 e cci di­
cia: — «Veni ccà, figghiu meu, trasi ccà ca eu ti dugnu 
la chiavi pri putìriti nèsciri fora di lu palazzu a la Bedda 
di la stidda d'oru; veni ccà, veni ccà, veni ccà...» — e 
mentri cci dicía accussì e Peppi si iju pri vutari, nesci li 
setti lingui comu setti spati di focu e cafudda pri Peppi. 
— «Ah, 'nfami e tradituri! dici Peppi, tu accussì jochi?» 
Tira la spata e si metti a tirari pri grittu e pri traversu. 
Ma chi! zappava all'acqua e siminava a la ventu, e la sò 
spata arribbuffava supra lu Sirpenti comu si sbattissi su­
pra la màttula, e nun cci facía mai 'na màcula. Lu Sir­
penti sicutava la sua, e grapi tanta di vucca pi affirràric­
ci li catinazzi di lu coddu a Peppi756. A stu fattu lu Peppi 
scàccia l'ultima nuci (ca nn'avia scacciatu sei, e cu chi­
sta setti) e lu Sirpenti arresta a l'addritta, cu la vucca 
aperta, accussì comu si truvava. Peppi 'ncugna, cci tag­
ghia li setti lingui, e lu Sirpenti cadíu friddu pri quant'e­
ra longu.

755 'Mparissi, dava a vedere che egli lo stimava persona degna, e gli facea 

mille accoglienze.

756 Ma chi! ecc. Ma che, gli era come a zappare all'acqua e seminare al ven­
to; e la sua spada ripercoteva sul serpente come se sulla bambagia; e non gli fa­
cea macula. Il serpente seguitava la sua, ed apre tanta di bocca per addentargli 
la nuca.

403

Fiabe novelle e racconti popolari siciliani – Vol. II

Giuseppe Pitrè

'Nca comu lu Sirpenti cadíu, Peppi si nni torna pri la 
via chi avía fattu prima, jennu tantïannu a la megghiu, 
pirchì lu fanali si cci avía astutatu quannu si spersi e cci 
scurau 'nta ddi curritura. Tant'è, arrivau a la corda; fici 
signali, e la Bedda di la stidda d'oru lu fici acchianari. 
— «'Unca va, dici, nni nni jamu ora? Lu Sirpenti è mor­
tu; la chiavi di lu palazzu cci la livai ed è ccà.» Ma la 
Bedda di la stidda d'oru, doppu tutta chistu 'n cànciu di 
dàricci cuntu cci vutau li spaddi e si nn'acchiana a li so' 
càmmari. Peppi cci va d'appressu: — «Comu! dici, tu 
chi dici veru? E doppu ch'haju fattu tantu e mi l'haju fat­
tu petri petri757, tu mi lassi?» Ma idda stava muta e cci 
vutava li spaddi anzi. Chi vuliti! fimmini! prima si cci 
jittau cu tutta l'arma, a diri ca a Peppi lu vulía, e doppu 
facía la tirata e misi tubba. L'amaru di Peppi avogghia di 
prïari e di circari tutti li maneri di pirsuadilla: nni duna 
cuntu ssu muru? ora mancu idda. Mischinu, quannu cci 
cummattíu du' misi di sicutivu, e 'un nni potti cchiù, chi 
fa? pigghia lu pilu chi cci detti lu vecchiu, cci lu jetta 
supra a la Bedda di la stidda d'oru e cci vôta li spaddi. 
Chi vulìstivu vìdiri allura! Idda cci curri appressu e lu 
teni pri lu vrazzu; po' si cci addinucchiau a li pedi e cci 
addimannau pirdunu. A stu puntu s'hannu cugghiutu tut­
tu lu gran massenti di ricchizzi chi cc'eranu ddà, ca nni 
jincheru setti carrittuna tanti,  s'hannu  misu  a cavaddu 
bellissimamenti, graperu lu purtuni granni di lu palazzu 

757 Farisilla petri petri, cavarsela a stento, uscire a grande fatica da grave 

pericolo.

404

Fiabe novelle e racconti popolari siciliani – Vol. II

Giuseppe Pitrè

e si nni jeru pri li fatti so', pirchì lu 'ncantisimu era ruttu. 
Si nni turnaru a la casa di Peppi, accattaru lu megghiu 
palazzu e si maritaru.

Iddi arristaru filici e cuntenti,
E nui ccà nni munnamu li denti.

Borgetto758.

758 Raccontata al Salomone-Marino da Nina Fedele, villica.

405

Fiabe novelle e racconti popolari siciliani – Vol. II

Giuseppe Pitrè

CV.

La Rigginotta sghinfignusa.

Si cunta e si raccunta chi 'na vota cc'era un Re; stu Re 
avía 'na figghia, bedda di li 'stremi biddizzi; sta figghia 
era 'ntra 'na età atta a maritàrisi. Un jornu si la chiamau: 
— «Figghia mia, cci dissi, tu si 'ntra 'n'età chi bisognu 
maritariti; jen ora avvisu tutti li Rignanti amici mei chi 
lu tali jornu tegnu una gran festa, e accussì verrannu cu 
tutti li soi famigghi, e tu, figghia mia, vidrai quali ti pia­
cirà.» Vinni ddu jornu, vidistivu agghicari li Rignanti cu 
li famigghi. Allura lu Re li 'mmitau a manciari lu mezzi­
jornu. La figghia vidennu a tutti, si 'nnamurau di lu fig­
ghiu di lu Re Granatu, e cci l'avía dittu a sò Papà. 'Ntra 
sti cosi vuàtri lu sapiti comu si soli fari; pri mezzu d'a­
mici....; 'nsumma lu figghiu di lu Re Granatu avía sapu­
tu tutti cosi; ed era cuntintuni. Cunsidirati li gran man­
ciarizzi chi si pripararu; vinni lu mezzijornu e tutti si as­
sitaru 'n tavula e si misiru a manciari; 'n fini di la tavula 
vinni lu piattinu di lu granatu. O stu Re nu n'avía man­
ciatu mai, e chi cci facía pena vìdiri 'n terra lu granatu, 
cci nni cadíu un còcciu 'n terra; iddu chi fa? si cala, e 
pigghia ddu còcciu. Chi vulistivu vìdiri! la Rigginotta 
chi nun facía àutru chi taliari a iddu, comu vitti chistu, si 
susíu di tavula e si nni iju 'ntra la sò càmmara 'ncuitata e 
'n chiancennu. Allura si susíu lu Re e iju a vìdiri chi 
cosa avía avutu sò figghia; comu lu vitti, idda cci dissi: 

406

Fiabe novelle e racconti popolari siciliani – Vol. II

Giuseppe Pitrè

— «Papà meu, a mia stu picciottu mi avia piaciutu, ma 
vitti chi è veru liziuneri759; jeu nun lu vogghiu cchiù.»

Allura lu Re ringraziau a tutti li Rignanti, e si cci li­
cinziau. Ma lu figghiu di lu Re Granatu avía saputu tutti 
cosi e nn'appi tantu currivu chi pinsau di vinnicarisìnni; 
e chi fici? si travistíu, e si ristau 'ntra ddu stessu paisi, e 
si misi a tèniri d'occhiu soccu si facía 'ntra lu Palazzu 
riali. Un jornu sappi chi lu jardinaru si nn'avía jutu, e si 
circava un bonu jardinaru: iddu, chi era dilittanti di sti 
cosi, chi fici? si vistíu di viddanu e si cci prisintau; fici­
ru li patti di lu' prezzu, di chiddu sirvizzu chi avia a fari, 
e fu fattu jardinaru di lu Palazzu riali: si iju a pigghiari 
la sò cascitedda unni cci avía misu li rigali chi avía a 
fari a la zita, e comu chi avissi statu chinu di li soi mu­
tanneddi760, si la purtau 'ntra la casa chi avía avutu pi 
abitazioni da lu Re, 'ntra lu stissu jardinu.

'Na matina stinníu 'na bedda manta di sita raccamata 
d'oru tutta chi lucía e rilucía: la finestra di la càmmara di 
la Rigginotta dava 'ntra lu jardinu, e ogni matina sulía 
affacciarisìcci; ssa matina affaccia, quant'agghìca e vitti 
dda manta chi cci piacíu assai assai e chiamau lu jardi­
naru e cci dissi: — «Dicitimi: di cui è dda manta?» Ed 
iddu: — «Sta manta è mia.» — «Mi la vuliti vìnniri?» 
— «Mai.» Allura 'ncarricau li so' criati di vìdiri si lu pu­
tianu persuadiri di vinniriccilla; li criati tantu ficiru pri 

759 Liziuneri, vedi voi. I, pag. 375 nota, I: ma qui vale, che fa conto delle 

più meschine cose, avido, ec.

760 Mutanneddi, s f. plur., dimin. di mutanna, mutanda.

407

Fiabe novelle e racconti popolari siciliani – Vol. II

Giuseppe Pitrè

accattarla, ma fu ammàtula; allura tintaru si la vulía can­
ciari cu dariccìnni àutri robbi; 'nsumma fu tuttu ammà­
tula; sulamenti cci dissi lu jardinaru: — «Tannu jeu du­
gnu la manta a la Rigginotta quannu mi fa curcari 'ntra 
la prima stanza di lu sò appartamentu.» Li criati si nni 
ficiru li gran risati e jeru nni la patruna, e tantu ficiru e 
tantu dissiru chi la Rigginotta si accurdau. Si jeru a pig­
ghiari la manta e ficiru lu pattu chi lu avìanu a chiamari 
iddi quann'era ura: la sira doppu chi tutti si avìanu ad­
durmisciutu,   lu   chiamaru,   e   lu   lassaru   ddà;   la   matina 
beddu matinu lu jeru a'rrusbigghiari, e lu ficiru jiri.

Doppu 'na uttina di jorna lu jardinaru stinníu 'n'àutra 
manta cchiù bedda assai di chidda e cchiù ricca; la Rig­
ginotta la vosi, ma lu jardinaru pri dariccilla vosi dòrmi­
ri 'ntra la secunna càmmara; e cci fu cuncessa! Doppu 
matina stinníu 'na vesta tutta arraccamata d'oru e perni e 
brillanti 'n quantità. La Rigginotta 'nfuddíu761, ma nun 
appi chi fari; s'àppinu a cuntintari di fari dòrmiri lu jar­
dinaru 'ntra l'anticammara  dunni  durmía  idda; però lu 
fici senza nuddu scantu, pirchì a stu jardinaru l'avianu 
tutti pri babbu. Puvireddi! sta vota ficiru lu cuntu senza 
lu tavirnaru.

Lu jardinaru doppu chi si pirsuadiu chi tutti eranu ad­
durmisciuti,  si  curcau,  fincíu  di   addurmiscìrisi;  doppu 
un bellu pezzu si fici vèniri lu friddu, e 'ncuminciava a 
trimari tuttu; e comu era appujatu 'ntra la purtera la facía 
trimari tutta. A stu scrùsciu si risbigghiau la Rigginotta 

761 Ne andò come matta.

408

Fiabe novelle e racconti popolari siciliani – Vol. II

Giuseppe Pitrè

e ddocu 'ncuminciau a diri di zittìrisi; ma iddu a rispun­
niri ca sintía friddu, e a fari lu scrùsciu cchiù forti; vi­
dennu doppu un pezzu chi era ammàtula fàricci sèntiri 
la raggiuni, chi la putianu sèntiri, e putía aviri dispiaciri, 
sapennulu chi era babbu, idda scinníu di lu lettu e cci 
grapíu; doppu chi la Rigginotta si curcau, chi fa iddu? si 
cci iju a curcari a latu; lu 'nnumani si susíu matinu e si 
nni iju. Ora comu si fa chi la Rigginotta niscíu gràvida? 
pi la gran còllura nun manciava cchiù; si vidía a picca a 
picca crisciri la panza, cci paría chi tutti si nni putìanu 
addunari;   junta   veru   a   la   dispirazioni   cci   lu   dissi   ad 
iddu, iddu cci dissi chi àutru rimediu nun cc'era chi di 
fujrisinni cu iddu, ma chi iddu era veru scarsu; idda mi­
schina a scansu di essiri disanurata si accurdau di fujri­
sinni, si pigghiau quattru 'mmarazzeddi762, 'na cusuzza 
di dinari, e 'na notti si nni fujeru, soli e a l'appedi763.

'Ncuntravanu pi la strata vardj di vistioli, di pecuri, 
tanti   fea   e  paricchiàti764:   idda   cci   spijava:   —  «Di   cui 
sunnu sti vistiola?» — «Sunnu di lu Re Granatu.» — 
«Ah!» — «Chi fu, chi avisti?» cci spija lu jardinaru; e 
idda: — «Jeu a chissu nun lu vosi pi maritu.» — «Furca 
pri tia!» e accussì cci dicía lu jardinaru ogni vota chi 
idda cci dumannava di cui eranu ddi fea, paricchiàti, ji­
menti, pecuri. Comu vosi Diu agghicaru, a la sira, stan­

762 'Mmarazzeddi, s. m. plur. dim. di 'mmarazzi (manca in questo senso di 

sing.) panni, roba per lo più non nuova.
763 A l'appedi, mod. avv., a piedi.
764 Incontravano per via gran quantità di vacche e di pecore, molti feudi, e 

parecchiate. (Paricchiata, data misura di terreno facoltativo).

409

Fiabe novelle e racconti popolari siciliani – Vol. II

Giuseppe Pitrè

chi morti, sudati strapilati; iddu cci avía dittu chi era lu 
figghiu di lu curàtulu di lu Re Granatu; comu junceru 
traseru 'ntra 'na casuzza tutta affumata unni cc'era un lit­
ticeddu, lu furnu e lu fucularu; appressu cc'era 'n'àutra 
casa chi era la stadda e lu jaddinaru765; cci dissi iddu di 
scannari 'na gaddina, e cucinaru; e cci fici ammucciari li 
pinni dintra lu furnu, e doppu chi manciaru si curcàru; 
lu 'nnumani matinu si nni niscíu dicènnucci chi si ritira­
va a la sira. Doppu chi niscíu iddu, avía passatu un piz­
zuddu, quantu vinni lu figghiu di lu Re Granatu vistutu 
di Re, 'ncuminciau a dumannàricci cui era; ed idda: — 
«Sugnu la mugghieri di lu figghiu di lo sò curatulu.» — 
«A mia mi pari chi non aviti cera di femmina bona; vui 
mi pariti qualchi latra.» E chi fa? chiamau li gaddini, li 
cuntau e dissi chi cci nni mancava una e chi ajeri doppu 
manciari eranu giusti; 'ncuminciau a circari, e truvau li 
pinni 'ntra lu furnu, e ddocu 'ncuminciau a fàricci 'na 
sfasciata di diavuluni766, pi latra pigghiannula e pi latra 
lassannula; e cci dissi: — «Si nun fussi jeu v'avissi cun­
signatu a la Giustizia, e sa quantu cosi facistivu 'ntra lu 
vostru paisi chi vi nni vinistivu ccà; ma vi facistivu ca­
nusciri allura!» Idda mischina si misi a chianciri.

Tutta ssa battaria la 'ntisi la matri di lu Re, e la chia­
mau, cci detti tantìcchia di cafè; cci dissi chi sò figghiu 
era curiusu, e idda nun si nn'avía a fari; poi cci dissi: — 
«Ora jeu haju la nora gravida, e bisognu fàricci lu canni­

765 Jaddinaru, della parlata, per gaddinaru, gallinaio, pollaio.
766 Cominciò (prese) a farle una strapazzata del diavolo.

410

Fiabe novelle e racconti popolari siciliani – Vol. II

Giuseppe Pitrè

stru; vui mi vuliti ajutari a cùsiri?» Idda cuntintuna cci 
dissi di sì; e ddocu la matri cci niscíu 'na pocu di cam­
miseddi, jippunedda, pannizzi, fardi pi cùsiri767. A la sira 
vinni iddu, e 'n chiancennu cci dissi idda tutti cosi, e chi 
cci curpava iddu; — «jeu, dici idda, nun cci vogghiu 
cchiù stari ccà, jemunìnni a 'n'àutra banna.» Iddu la cun­
furtau, si curcàru.

Lu 'nnumani iddu niscíu, e cci dissi a lu solitu chi tur­
nava a la sira, e chi avía a vidiri di pigghiàricci a la Rig­
gina qualchi cammisedda e qualchi àutra cosa, e si l'am­
mucciava 'ntra lu pettu, pirchì iddu era scarsu ma veru 
scarsu, ed idda gravida, e avía bisognu di qualchi cosa 
di robba pri lu picciriddu chi avía a nasciri. Doppu chi si 
nni iju iddu, la Riggina la chiamau, e 'ncuminciaru a cù­
siri; 'ntra 'na vutata d'occhi di la Riggina idda si misi 'na 
cammisedda 'n pettu: trasíu lu figghiu e cci dissi a sò 
Mamà la Riggina: — «Mamà, a cui teni ccà? a ssa latra? 
chissa è capaci di arrubbàricci tutti cosi!» e chi fa? cci 
ancugna, cci  'nfila la manu   'n pettu  e  cci  pigghiau la 
cammisedda. Cunsidirati chi sorti di murtifcazioni  chi 
appi la sfurtunata! e ddocu iddu cci fici 'na letta seria; la 
Riggina cci dissi rimpruvirànnulu: — «Basta, chisti sun­
nu cunti di fimmini, e a tia nun t'apparteni»; di poi cun­
furtau ad idda chi chiancía a chiantu ruttu: doppu chi 
passau tuttu cci dissi la Riggina chi lu 'nnumani l'aspit­
tava arrè, — «chi avemu a 'nfilari 'na pocu di perni.» La 

767 E ddocu ecc. E qui le mise fuori un buon numero di camicie da bambini, 

di farsettini, di pannicini, di pezze da cucire.

411

Fiabe novelle e racconti popolari siciliani – Vol. II

Giuseppe Pitrè

sira comu s'arricugghíu iddu, 'n chiancennu la picciotta 
cci cuntau tuttu; iddu cci dissi chi chissu Re era avaru, e 
chi nun si nn'avía a 'ncaricari di soccu cci dicía iddu: — 
«Chiuttostu, dici, ha' a circari di pigghiariccinni quarchi 
filu di perni, e ti l'ammucci 'n sacchetta.» E accussì fici. 
Lu 'nnumani la Riggina la chiamau, 'ncuminciaru a 'nfi­
lari perni, la Riggina iju pi muddari un mumentu768, idda 
si 'nfila 'n sacchetta un filu di perni! Tantu assai nun 
avía passatu chi avía vinutu la Riggina, chi trasíu lu Re; 
comu la vitti, cci dissi a sò Mamà: — «A ssa latra cci 
duna 'n putiri li perni? vidi quantu cci nn'ha pigghiatu!» 
Senza tanti cirimonnii cci 'nfila la manu 'n sacchetta, e 
cci pigghia lu filu di perni. Nun vi pozzu diri nè cuntari 
chiddu chi fici lu Re, e quantu cci nni dissi; tantu chi a 
idda cci avía pigghiatu un sintòmu; e basta: la Riggina 
cci fici ciarari una carraffina769, cci detti tantìcchia d'ac­
qua; comu vosi Diu, rivinni. A la sira vinni iddu, cci 
cuntau lu tuttu, e mancu si sintía tanta bona, chi si cur­
cau senza manciari. Lu 'nnumani si sintía li duluri, pir­
chì era fattu lu tempu, e cci avìanu misu a vèniri li dog­
ghi; iddu comu chi nun si nni avissi addunatu, niscíu e 
cci   dissi   chi   a   la   sira   turnava.   Li   duluri   avanzavanu, 
quantu si 'ntisi chiamari di la Riggina, e cci dissi: — 
«Bona donna, cc'è la mammana, pirchì mè nora havi li 
dogghi; acchianati e vi faciti fari 'na visita.» Basta: idda 
acchianau tutta affruntata; quannu la mammana la visi­

768 Regina lascia per un momento.
769 Le fece odorare una boccettina.

412

Fiabe novelle e racconti popolari siciliani – Vol. II

Giuseppe Pitrè

tau dissi chi era ura di figghiari, e di fattu figghiau, e fici 
un beddu figghiu màsculu e la Riggina la fici curcari 
ddà chi cc'era un lettu magnificu. Doppu vinni lu Re e 
trasíu 'ntra dda càmmara e comu la vitti curcata chiamau 
a sò Mamà, — «Comu, cci dissi, a ssa latra curcata ddo­
cu l'havi?» strava770 principiannu. Quantu la Riggina cci 
dissi: — «No, figghia mia, chissu è tò mariti, e pri tantu 
t'ha fattu chissu, pirchì tu pri lu còcciu di granatu nun ni 
lu vulisti pri maritu.» Allura anchi lu Re cci dissi tuttu 
chiddu chi avía fattu. Allura scrissi a lu patri di la Riggi­
notta; difattu vinni cu la famigghia; si maritaru sullenne­
menti, 'nvitaru tutti l'amici Rignanti, tìnniru tri jorna di 
fistinu.

Iddi arristau filici e cuntenti,
E nïàutri ccà senza nenti.

Erice771.

VARIANTI E RISCONTRI

Un'altra versione siciliana è in  GONZENBACH, n. 18:  Die gede­
müthigte Königstochter (La figlia del Re umiliata); una napotana 
in BASILE, IV, 10: La soperbia casticata. «Lo Re de Bello paiese 
desprezzato da Cintiella figlia de lo Re de Suocco luongo, da po' 
che n'appe fatta na gran vennetta, redocennola a male termene, se 
la piglia pe mogliere.» Una senese è in GRADI (La vigilia di Pa­
squa di Ceppo): La principessa Salimbecca e il principe Carbo­
najo; una livornese, ove però mancano molte circostanze, e spe­

770 Strava, per stava, della parlata.
771  Raccolta dal prof. Ugo Antonio Amico. Io la ho ricevuta troppo tardi 

perchè l'avessi potuta allogare nel gruppo a cui appartiene.

413

Fiabe novelle e racconti popolari siciliani – Vol. II

Giuseppe Pitrè

cialmente quelle relative alle umiliazioni inflitte alla figlia del Re 
di Parigi, in KNUST (Italienische Volksmärchen) n. 9: Der Königs­
sohn als Bäcker  (Il figlio del re fornaio). Una bolognese nelle 
Nov. pop. bol. della CORONEDI-BERTI, Brisla in barba.

Il Köhler cita a questo proposito la novella di LUIGI ALAMANNI 
sulla Contessa di Tolosa e sul Conte di Barcellona, che è appunto 
la nostra. Vedi Sicil. Märch; vol. II, pag. 216-17.

414

Fiabe novelle e racconti popolari siciliani – Vol. II

Giuseppe Pitrè

CVI.

Lu Re.

Si riccunta e si riccunta ca 'na vota cc'era un Re. Stu 
Re avía tri figghioli ed eranu màsculi. Cci dissiru: — 
«Papà, si vulemu772 jiri a guàdiri lu munnu; vulemu 'na 
pocu di dinari.» Lu patri cci li detti e iddi si nni jeru 
nn'ôn voscu. Dici unu di li frati: — «Picciotti, âmu a 
dòrmiri un pizzuddu l'unu; ma 'n fazzi chi veni 'n corchi 
armalu, corchi773 cosa chi nn'ammazza.» Dici n'âtru: — 
«'Nca durmemu un pizzuddu l'unu, comu voli Diu.»

'Nca primu durmíu lu nicu e lu mizzanu, e ristau lu 
granni. Cci iju n'armali cu du' testi. Quantu 'gghica774, lu 
picciottu lu vitti, e dissi: — «Signuri, 'un faciti arrispig­
ghiari a li me' frati!» Quanto agghica l'armalu, pigghia li 
sciabuli, li cuteddi, e l'ammazza. Cci tagghia li lingui, si 
li metti 'n sacchetta, e si càrrica 'n coddu l'armalu am­
mazzatu, e lu va a jetta luntanissimu. Comu lu va a jetta 
luntanissimu,   chiamau   a   lu   mizzanu;   dici:   —   «Susi, 
susi, chi jeu assai havi chi sugnu susutu.» Dici lu frati: 
— «Vidisti a nuddu?» Dici: — «'Un vitti a nuddu.» — 
«'Unca jeu ora staju cuntenti.» Dici lu frati granni: — 
«Sì! sta' cuntenti!» La sira fici la guardia lu mizzanu; 
cci iju n'âtru armalu cu cincu testi, e lu mizzanu l'am­

772 Si vulemu, della parlata, per nni vulemu, ci vogliamo. Vedi nel presente 

vol., pag. 2, nota 1 [vedi nota 6 nell'edizione elettronica Manuzio].
773 'N corchi armalu, un qualche animale; corchi, qualche.
774 Appena giunge.

415

Fiabe novelle e racconti popolari siciliani – Vol. II

Giuseppe Pitrè

mazza; pigghia li sciabuli, li cuteddi, l'ammazza e cci 
tagghia li lingui, e po' lu va a jetta luntanissimu. Li lin­
gui si li mittì' 'n sacchetta, e comu si li mitti' 'n sacchetta 
chiama a lu nicu; dici: — «Susi, susi, ch'agghiurnau; ora 
m'hê curcari un pizzuddu jeu.» Si susíu lu nicu, e si cur­
cau lu mizzanu. La notti fici la guardia lu nicu, e cci iju 
n'armalu cu ottu testi. Pigghia iddu li sciabuli e li cuted­
di e l'ammazza. Comu l'ammazza chi faci? cci tagghiau 
li lingui, si li misi 'n sacchetta, li lingui, e iju a jittari 
l'armalu luntanissimu. E vidi e vidi 'na figura. Sta figura 
avía 'na fascia  russa ccà775; avía 'na  lanterna 'mmanu. 
Dici lu picciottu: — «Mi la vô' dari ssa lanterna?» — 
«No, figghiu meu, nun ti la pozzu dari, masinnò si ag­
ghiorna e jeu nun l'haju la lanterna, sugnu cunsumatu 
jeu e tu mmirè.» Lu picciottu cci dici: — «Pi carità, du­
namilla.» Dici la figura: — «'Nca bonu, ora ti la dugnu; 
ma avanzi ch'è jornu mi l'ha' a purtari.» E la figura cci la 
detti la lanterna. Comu cci la detti, lu picciottu scuntrau 
a sei chi si sciarriavanu pi una figghia d'un Rignanti chi 
s'avía a maritari, e chiddu dicía: — «Jeu la vogghiu!» — 
«Jeu la vogghiu!» — «Jeu la vogghiu776!» La Riggined­
da comu vitti a ddu picciottu dici: — «Cu' trasi lu pri­
mu, è maritu meu.» Cu' agghica primu? chiddu ch'avía 
la lanterna, e trasíu. Pigghia e ammazza a chiddi sei, e 
cci affacciau un Re. Dici lu picciottu: — «Ora sta Riggi­
nedda havi a essiri mugghieri mia.» Arrispunni lu Re: 

775 Alla vita, segnava co' gesti la narratrice.
776 Gridano i vari contendenti.

416

Fiabe novelle e racconti popolari siciliani – Vol. II

Giuseppe Pitrè

— «E bo'777  si sapi ch'havi a essiri mugghieri tua.» — 
«Ma, dici lu picciottu, m'havi  a 'spittari sina chi va a 
chiamu a li me' frati.» — «'Nca va' chiama a li to' frati, 
cci arrispunni lu Re; ma sai chi cc'è? Cu' ha fattu cchiù 
prudiggi di vuàtri tri, cci dugnu a mè figghia.»

Lu picciottu cci iju; iju a chiamari a li so' frati; vinni­
ru. Dici lu Re: — «Cu' ha fattu cchiù prudiggi di vuàtri 
tri, cci dugnu a mè figghia.»

La granni cci dissi: — «Jeu, Maistà, hê ammazzatu 
n'armalu cu du' testi.» La mizzanu dici: — «Jeu hê am­
mazzatu n'armalu cu cincu testi.» Lu nicu cci dissi: — 
«Jeu hê ammazzatu n'armalu cu ottu testi (dici), e n'âutri 
setti haju ammazzatu ccà pi la Rigginedda.» — «'Nca, 
cci dissi lu Re, tu ha' fattu cchiù prudiggi; ora t'hê dari a 
mè figghia. La curuna mi l'hê livari, e ti l'hê dari a tia?» 
Si livau la curuna e cci la misi 'n testa a lu picciottu; e lu 
maritau cu sò figghia. Ma poi pigghiau n'àutri du' fig­
ghioli e li maritau cu l'àutri dui778.

Ddoppu maritati, dici lu nicu: — «Ora âmu a jiri a vì­
diri a lu papà.» Dici779: — «Sì, jemu.» Si nni jeru, tutti 'n 
sedda, Gesu a lu cori!780  'Nta lu viaggiu cci vinni 'na 

777 E bo', (accorciato da bonu) e bene.
778 Intendi che il re prese altre due ragazze (figghioli) e le sposò co' due fra­

telli del suo nuovo genero.

779 Dici invece di dicinu, dicono, gli altri due fratelli.
780 Letteralmente: Gesù al cuore, che è quanto a dire: avendo la contentez­
za, la consolazione in cuore, consolati. È frase poco comune nella provincia di 
Palermo.

417

Fiabe novelle e racconti popolari siciliani – Vol. II

Giuseppe Pitrè

scurumi, 'na nigghiumi781!... quant' agghica782, a lu nicu 
cci pigghiàru la mugghieri. Iddu si misi a chiànciri; dici: 
— «Ora nun cci vegnu nni lu papà, vasinnò chi m'havi a 
diri? (Dici) Jeu ora mi restu ccà.» E ristau. Abbontim­
pau; e lu picciottu pi manciari si nni iju a 'dduàrisi nni 
'na massaria783. Dici: — «Ati a 'dduari un picurareddu?» 
Dici784: — «Sì, ma vidi: la vidi dda cubba autìssima? A 
latu ssa cubba li pecuri nun cci l'ha' a purtari.» — «Pir­
chì 'un cci l'hê purtari?» Dici lu patruni: — «Ddocu ven­
nu a mancanu tanti pecuri senza vìdisi785.» Lu picciottu 
'un vosi sèntiri àutru; dici 'ntra iddu: — «'Nca ddocu è 
mè mugghieri.» Si pigghia li pecuri e unni li porta? nni 
la cubba; e la sira cci mancàru trenta pecuri. Vinni l'ura 
di jiri ddà, a li patruni; dici: — «Unni sunnu l'âtri trenta 
pecuri?» — «Signuri, jeu jivi a la cubba, e ddocu li pe­
curi mi mancàru.» — «Ah! 'unca tu 'un lu vulisti sèntiri? 
Vattìnni, vattìnni, figghiu meu, ca facisti mancari trenta 
pecuri....»

Puvireddu, si nni iju. Si nni jiu e vitti 'na furmiculid­
da, n'acidduzzu e 'na pulummedda. Chisti avìanu jutu a 
caccia,   e   si   sciarriavanu.   La   furmicula   dicía:   —   «Tu 
cchiù assai; jeu cchiù picca!» La palumma, ch'era cchiù 

781 Scurumi, s. f. fitto buio; nigghiumi, s. f., grande nebbia.
782  Quant'agghica, letteral., quando giunge, e comunemente vale: ed ecco 

che, quand'ecco.

783 Il tempo si serenò, e il giovane per trovar da vivere andò ad allogarsi in 

una masseria.

784 Rispondono i padroni della masseria.
785 Quivi sogliono venire a mancare molte pecore senza che uno se ne ac­

corga.

418

Fiabe novelle e racconti popolari siciliani – Vol. II

Giuseppe Pitrè

granni, cci dissi: — «Mentr'è accussì, chiamamu a ddu 
picciottu. — A tia picciottu! a tia picciottu! veni a spàr­
tini sta carni!» Dici: — «Vegnu, vegnu!» Lu picciottu 
iju e cci spartíu la carni; a la furmiculidda cci nni detti 
tantu, a l'acidduzzu cci nni detti tantu, a la palummedda 
cci nni detti tantu, — ca la palummedda era cchiù gran­
ni786. — «Bonu!» — «Bonu!» — «Boru la spartíu! Ora 
chi cci damu pi cumprimentu a stu picciottu787?» La fur­
mìcula si scippau un piduzzu, e cci dissi: — «Te', (a lu 
picciottu) quannu ti vô' fari furmìcula, cu stu piduzzu 
addiventi furmìcula.» L'acidduzzu cci detti 'na pinniced­
da e cci dissi: — «Quannu ti vô' fari aceddu, ti fai aced­
du.» La palumma cci detti un'ala: — «Vidi, chi quannu 
ti vô' fari palumma, ti fai palumma.» Si nni iju lu pic­
ciottu; dici: — «Cristianu sugnu, e furmìcula mi fazzu!» 
Era vicinu la cubba, e acchianau supra dda cubba, e vitti 
a sò mugghieri. Ddà, 'nta la stissa càmmara cc'era un 
vecchiu ch'avía la calamita, e facía: — «Tutti mugghieri 
mei siti, picciutteddi mei;» e vattía li manu788.

Sò mugghieri si iju a lavari la facci, e la furmìcula cci 
iju. Dici: — «Furmìcula sugnu, e cristianu mi fazzu!» E 
addivintò arrèri omu, e si fici canusciri di sò mugghieri. 

786 Nel riferire le varie porzioni fatte dal giovane, la piccola novellatrice se­
gnava colla punta dell'indice destro sulla punta dell'indice sinistro la porzione 
toccata alla formica, colla punta dello stesso indice sul centro del sinistro la 
porzione dell'uccello, e sulla base dell'indice e del medio la porzione della co­
lomba.

787 L'applaudiscono tutti e tre gli animali.
788 E facía ecc. E dicea: «Voi siete tutte mogli mie» e battea le mani.

419

Fiabe novelle e racconti popolari siciliani – Vol. II

Giuseppe Pitrè

Cci dici: — «Senti, mugghieri mia, quannu trasi nni lu 
vecchiu, cci ha' a diri: — «Vecchiu maàru meu, quantu 
cci voli a mòriri dui?» Lu picciottu spiríu, e addivintau 
furmìcula, e la Rigginedda turnau nni lu vecchiu; la not­
ti mentr'eranu curcati, cci dici idda: — «Vecchiu maàru 
meu, quantu cci voli a mòriri dui? — Vecchiu maàru 
meu, quantu cci voli a mòriri dui?» — «No, non ti dicu 
nenti, masinnò tu parli.» La picciotta si cci misi a pitti­
ma: all'urtimata lu vecchiu pigghiau e cci lu dissi. Supra 
la cubba cc'era un diavulu. Dici lu vecchiu: — «Lu vidi 
ssu diavulu? pi mòriri dui, hannu a scacciari a ssu dia­
vulu, cci hannu a livari lu fìcatu, e l'hannu a pistari.»

Lu 'nnumani lu picciottu si fici aceddu e vulau. Iju 
nni la picciotta, e 'ntisi la cosa; poi niscíu arreri, si pig­
ghiau li scupetti, li sciabuli beddi ammulati; Gèsu a lu 
cori! cci tagghia lu coddu; cci tagghia la panza, e poi si 
pigghia lu fìcatu. Si nni iju supra 'na cubba e si misi a 
fari:

Cíu cíu cíu,
E lu fìcatu mi nni manciai789.

Lu vecchiu stava murennu: — «Ah! chi mi tradîstu! 
Ah!   chi   mi   tradîstu!»   Morsi   lu   vecchiu.   Cc'eranu   'na 
pocu di vecchi e 'na pocu di picciotti dintra la cubba; li 
vecchi, la gran varva chi avíanu cci arrivava nna li pedi, 
e li picciotti cci dicíanu tanti paroli. Lu maritu di la Rig­
ginedda si pigghiau tutti li picciotti, e li vecchi li lassò 
ddà.  Li   picciotti   li   iju   lassannu   'nta  tanti   Regni;  a   sò 

789 Ripetuto per tre volte.

420

Fiabe novelle e racconti popolari siciliani – Vol. II

Giuseppe Pitrè

mugghieri cci misi la curuna. — E ddocu accabbau lu 
cuntu.

Iddi arristaru filici e cuntenti,
E nuàtri ccà senzi nenti.

Erice790.

VARIANTI E RISCONTRI

Per la seconda metà, ov'è raccontato il fatto della formica, del­
l'uccello e della colomba, vedi GONZENBACH, n. 6: Von Ioseph, der 
auszog sein Glück zu suchen. (Giuseppe che va in cerca della sua 
fortuna); e per qualche altro piccolo ravvicinamento, la VI delle 
Volkmärchen aus Venetien di WIDTER e WOLF: (Die vier Kunstrei­
chen Brüder).

790 Raccontato dalla ragazzina Maria Curàtolo.

421

Fiabe novelle e racconti popolari siciliani – Vol. II

Giuseppe Pitrè

CVII.

Li frati scarsi.

C'eranu   tri   frati   ed   eranu   poviri   tutti   tri.   Lu   cchiù 
granni avía setti figghi, e nun avía chi dàrici a mangiari; 
jia a cògghiri la ministredda. Comu jia a cògghiri la mi­
nistredda ci 'ncuntrau unu chi avía la fataciumi, e cci 
dissi: — «A tia, unni vai?» — «Vaju a cògghiri la mini­
stredda pri li mei figghi.» — «Talè, iddu rispusi, iu ti 
dugnu sta vìriga. Tu ora camini sinu un certu puntu e 
poi ti fermi! Vidi ca cc'è 'na valàta, scattíi tri voti e si 
grapi la valàta. Comu si grapi la valàta, truvirai dinari 
pri quantu ni vôi.» Iju iddu; la valàta 'si grapiu, e poi 
trasíu. Ddà c'era un pupu cu un lignu a li manu. Iddu, al­
lura chi trasíu, ci dissi a lu 'nfatatu: — «Vidi ca ddà c'è 
un pupu cu un lignu a li manu; comu tu arrivi ci hai pig­
ghiari lu lignu, e poi ci dici: — «Gràpiti pipi, e chiùiti 
pipi!» Lu pupu ci lassau jiri lu vastuni, e si grapíu lu ti­
soru. Poi lu 'nfatatu si pigghiau dinari pri quantu ni vu­
líu, e si li purtau a la sò casa. Arrivannu a la sò casa, 
tuppuliau e li figghi ci graperu. Comu vittiru a sò patri 
accussì carricatu, ci dissiru li figghi: — «La purtau la 
ministredda?» — «Sì, rispusi lu patri, purtaju àutru chi 
ministredda!» Li figghi tutti prijàti ci dissiru: — «'Nca 
chi purtau?» Lu patri iju a sdivacari supra lu lettu, e ci 
lu jinchíu di dinari chinu chinu. Poi si misiru a fari di li 
granni pranzi! L'àutri frati pirò, sapennu ca era scarsu, 

422

Fiabe novelle e racconti popolari siciliani – Vol. II

Giuseppe Pitrè

dissiru: — «Comu va ca nostru frati accussì scarsu, fa 
ssi granni spisi?» E ci jeru dintra dicennu: — «Chi cc'è, 
frati miu? Tu ora ti la jetti bona!.. Ma d'unni ti vìnniru 
ssi   dinari?   Chi   facisti,   chi   'mbrugghiasti!»   —   «E   chi 
sàcciu, ci dissi chiddu. Lu Signuri propria ca m'ha vulu­
tu agivulari!» E lu frati granni nun ci lu vulía diri! Poi 
pirò tantu lu misiru a li stritti, ca si lu ficiru diri. E ccà ci 
cuntau tuttu lu fattu. Iddi jeru ddà, e lu frati granni pirò 
ci dissi di dirici primu: — «Gràpiti pipi, e chiùjti pipi!» 
Iddi pirò, o fu ca si lu scurdaru, o fu ca nun ci lu vòsiru 
diri, ci dissiru: — «Gràpiti pipi, e chiùjti varcòcu!» Lu 
tisoru a si paroli nun si grapíu; e iddi si ni arriggiraru. 
Poi lu dissiru a sò frati, e lu jeru a truvari dintra: — «O 
frati miu, ci dissiru, chi tisoru!? chi nenti! Ddà nun si 
grapíu nuddu!» — «Ma dicitimi 'na cosa, rispusi lu frati: 
comu ci dicistivu a lu pupu quannu arrivastivu?» — «Ci 
dissimu:  Gràpiti pipi, e chiùjti varcòcu!» — «Pirciò lu 
tisoru nun si grapíu! Vuiàvutri ci avèvavu a diri comu vi 
dissi  iu:  Gràpiti  pipi, e  chiùjti pipi!» Li frati essennu 
stati riprisi d'iddu, e vidennu ca pri virità avìanu sgarra­
tu, ci jeru arreri. Come arrivaru, ci dissiru li frati a lu 
pupu di dintra: — «Gràpiti pipi e chiùjti pipi!» Lu tisoru 
subbitu si grapíu, e li frati traseru, si pigghiaru li dinari; 
ma   comu   accustaru   pi   nèsciri,   la   valàta   'un   si   muvíu 
cchiù, e arristaru ddà intra morti di miciàciu.

Polizzi-Generosa.

423

Fiabe novelle e racconti popolari siciliani – Vol. II

Giuseppe Pitrè

VARIANTI E RISCONTRI

Questa fiaba è piccola variante di quella che segue. Essa esce 
sotto vari titoli: Gràpiti pipi e chiiùjti pipi (Palermo); Gràpiti cic­
ca e chiùjti cicca (Capaci); Gràpiti tètima e chiùditi tètima (Mon­
tevago).

424

Fiabe novelle e racconti popolari siciliani – Vol. II

Giuseppe Pitrè

CVIII.

Mastru Juseppi.

Si cunta e s'arriccunta ca 'na vota cc'eranu du' frati, 
unu era riccu, e l'àutru pri la sua mala furtuna avía cadu­
tu 'n bascia furtuna: e siccomu si soli diri ca unu comu è 
vistutu è trattatu, Mastru Juseppi, chi era lu frati poviru, 
mancu era cchiù guardatu di (da) lu frati riccu. Doppu 
tantu tempu, lu poviru mastru Jseppi 'un avennu cchiù 
comu fari pi dari a manciari a la famigghia, 'na jurnata, 
senza pigghiari benediciti di la casa, sdetti pi dispiratu, e 
spiríu di lu sò paisi. Caminannu a Diu e a la sorti, cci 
scurò 'nta li pedi 'mmenzu un voscu, s'assetta, cci veni 
lu sonnu, e s'addurmisci sutta 'na macchia.

Giustu   giustu,   s'attrova   a   passari   di   ddu   voscu   'na 
cumpagnia di dudici latri; e appena s'addunaru di Ma­
stru Juseppi, cci misiru lu puntu di 'n coddu e cci dissi­
ru: — «Fatti la cruci, ca si' mortu!»

Mastru Juseppi si cci jittò allura a li pedi chiancennu 
e cci dissi: — «Grazia, a vuàtri signuri! pirchì m'am­
mazzati?» Lu capu di la cumpagnia nn'appi cumpassio­
ni; si vutò cu li soi, e cci detti ordini chi nun l'ammaz­
zassiru, ma  chiuttostu lu purtassiru 'nsèmmula cu iddi 
'nta la sò grutta. Mastru Juseppi si metti 'n gruppa a unu 
d'iddi, e accussì arrivanu 'nta 'na muntagna chi era appe­
na fatta l'arba. A l'arrivata 'nta la muntagna, lu capurali 
si 'nchina 'nt'ôn pitruni e Mastru Juseppi cci senti diri: 

425

Fiabe novelle e racconti popolari siciliani – Vol. II

Giuseppe Pitrè

— «Gràpiti pipi!» — Mancu lu dissi, e si grapìu di bottu 
'na porta. Traseru tutti, e lu Capu dissi arreri: — «Chiùj­
ti pipi» — e la porta si chiuìju. Ddà dintra la grutta cc'e­
ra tuttu lu beni di Diu: caci, farina, carni e dinari mun­
zedda munzedda. Mastru Juseppi dissi 'ntra d'iddu: — 
«E ccà io sugnu situvatu!» Si vôta li cavaddi 'nt'un fiit, 
l'arrisetta 'nta la stadda e cci duna l'òriu. Lu capu, di stu 
fattu nni ristò cuntenti, e vitti ca l'omu era pirìtu e cci 
putía sèrviri. Poi cci fici cunzari la mensa791, cci fici ar­
rùstiri la carni, e Mastru Juseppi detti adènzia a tutti. Li 
latri   manciaru   e   vìppiru   sinu   a   quannu   'un   ni   vòsiru 
cchiù, e poi, stanchi a ca cc'eranu, si jittaru a dòrmiri 
tutti.

A l'arruspigghiata lu capurali chiama a Mastru Jusep­
pi e cci dici: — «Senti chi hai fari; nuàtri nni nni jamu 
pi li fatti nostri; tu sbaràzzati la casa, e ti coci la carni pi 
stasira: si nuàtri vinemu, e nui nni la manciamu 'nsèm­
mula; si nuàtri nun vinemu, tu ti manci chidda chi vòi, e 
l'àutra cci la jetti a li cani. 

Li latri si misiru a cavaddu: e ddocu lu capurali arreri: 
— «Grapiti pipi!» — e la porta si grapíu. — «Chiùjti 
pipi!» — e la porta si chiuìju. Mastru Juseppi 'ntisi arre­
ri lu discursu e si lu chiantò 'nta lu stòmicu. Quannu iddi 
si nni jeru: si fici li sirvizza beddi esatti, poi si cunzò la 
tavula, si cucíu la carni e si misi a 'spittari a li latri. Ma 
avogghia d'aspittari; li latri pi dda siritina 'un si arricug­
ghieru,   e   Mastru   Juseppi,   vidennu   accussì,   si   misi   a 

791 Il narratore usa molto di questo vocabolo.

426

Fiabe novelle e racconti popolari siciliani – Vol. II

Giuseppe Pitrè

manciari tuttu chiddu chi vosi, e chiddu chi arristò ci lu 
jittò a li cani. — «Ah! dissi allura Mastru Juseppi: mè 
mugghieri, li me' picciriddi, mischini, pri camòra si mò­
rinu di la fami e addisìanu chistu chi jettu io!»

Ddocu cci vinni lu rimorsu di la sò famigghia, e cci 
veni 'n menti sta bedda pinsata. Chi fa! si nni va 'nta lu 
munzeddu di la munita d'oru, jinchi 'na visazzedda tipa 
tipa, si la càrrica 'n coddu, s'avvicina a la porta e cci dici 
adàciu adàciu: — «Gràpiti pipi!» — e la porta si grapíu: 
nesci fora, e: — «Chiujti pipi!» — e la porta si chiuiju 
di bernovu. Mastru Juseppi nun fa la stissa strata di li la­
tri, pigghia n'àutru violu e tira drittu a lu paisi. Arriva di 
notti alla prima casuzza e tuppulía la porta: tuppi, tuppi! 
— «Cu' è?» Sò mugghieri curri e cci grapi. Mastru Ju­
seppi trasi, acchiana susu e trova li so' figghi, criatured­
di, tutti  cu  li  facci  allazzarati792, e  morti  di   lu  pitittu: 
ddocu cci fa vìdiri dda gran putenzia di dinari a sò mug­
ghieri,   e   cci   dici:   —   «Scialati   tutti,   allegramenti!   ora 
semu ricchi.»

Mastru Juseppi però, ca era cristianu793, 'un faci a vì­
diri mari e munnu tuttu 'nsèmmula; si misi 'na putía di 
scarpi e stinnicchiava li càusi adàciu adàciu.

Jamu all'àutru frati riccu, chi si chiamava Roccu, ca 
nun si putía dari paci, dicennu: — «Comu arricchíu stu 
mè frati? comu fici e comu nun fici?» 'Na vota chiamò a 
sò mugghieri e cci dici: — «Senti, (mittemu) Maricchia; 

792 Allazzaratu, col viso d'un Lazzaro quatriduano, pallido, smunto.
793 Cristianu, qui uomo scaltro, avveduto, valente, ardito.

427

Fiabe novelle e racconti popolari siciliani – Vol. II

Giuseppe Pitrè

io haju a sapiri d'unni cci vinni sta ricchizza a mè frati 
Peppi! Dumani l'ammitu794 cu sò mogghi a manciari 'nta 
la  nostra casa. Tu  hai   a  'ntrinsicari   cu  tò  cugnata (ca 
'ntra vuâtri fimmini vi cunfidati) comu va stu fattu.» La 
mugghieri   accussì   fici:   accuminzò   a   pigghiàrisi   cu   lu 
bonu a sò cugnata, e tantu fici chi appi cuntata ogni cosa 
d'idda stissa addisignànnucci macàri la muntagna unni 
era, e comu si grapía la porta. Comu 'ntisi lu fattu, la 
mugghieri di Roccu cci lu iju a cuntari subitu a sò mari­
tu.

Lu Roccu, chi cchiù riccu chi era cchiù assai nni vu­
lia, va, pi l'amuri di lu dinaru, e cci dissi a sò mugghieri 
ca cci vuleva jiri puru iddu pi carricàrisi di munita d'oru. 
La mugghieri si scantava a faricillu jiri, e circava di li­
variccillu di sòria795: ma iddu: fòrfici  fôru796! — «Cci 
haju a jiri comu cci haju a jiri!» — «Ah no? cci rispusi 
la mugghieri: e l'hai a vidiri tu!»

Lassamu a iddi e pigghiamu a li latri.
Comu lu capurali s'arricogghi 'nta la grutta, e s'addu­
na ca cci mancavanu li dinari di lu munzeddu, fici la 
morti chi appi di fari. — «Santu 'un sàcciu chi!...797  a 
mia sta mancanza?» e misi a santiari. Li so' cumpagni 
curreru a circari a mastru Juseppi; cu' sa era ancora ddà 

794 Domani lo inviterò.
795 Livari di sòria o di 'nsòlia, distogliere da un proposito, ecc.
796 Ma egli, forbici lì, ostinato - Intorno al Forfici fôru vedi in questa rac­

colta la tradizione collo stesso titolo.

797  Reticenza di bestemmia siciliana, nella quale si vorrebbe santificare il 

demonio, e si dice: Santo non so chi! - Santiari, bestemmiare.

428

Fiabe novelle e racconti popolari siciliani – Vol. II

Giuseppe Pitrè

vicinu, ma lu capu, vidennu ca era travagghiu persu, li 
chiamò e cci dissi: — «Picciotti, viniti ccà; 'un vi pig­
ghiati cchiù còlira; ca si l'amicu è veru scialucu s'havi a 
ghiàrdiri798, e io sugnu sicuru ca havi a scattiari 'n'àutra 
vota.»

E chi fu fatu799? Mancu passò 'na sittimana, ca prisen­
ta a la muntagna lu frati di Mastru Juseppi, e s'ammac­
chia800  vicinu a la porta pi vìdiri quannu  niscevanu li 
sbannuti. Stetti un bennu801 pezzu accussì ammucciatu, e 
finarmenti, quannu stava annarbannu, vidi nèsciri di la 
grutta primu lu capu e poi tutta la cumpagnia a cavaddu. 
— «Unu, dui, tri, quattru...,» li cuntò benni puliti e cci 
pàrsiru ca eranu tutti dudici: ma lu don Roccu, pinsannu 
a li dinari, era tantu 'nfuscatu ca un vitti cchiù di l'occhi, 
e lu babbasuni mancu s'addunò ca cci nni mancava unu. 
Quannu cci parsi a iddu chi la cumpagnia s'avia allunta­
natu assai, si avvicina a lu locu disignatu; e ddocu: — 
«Gràpiti pipi! — Chiùjti pipi!» e trasi 'ntra la grutta. A 
la trasuta, lu latru chi avía arristatu di guardia ddà din­
tra, s'affaccia cu un cutiddazzu a li manu e 'nta quattru 
botti ammazza  e stinnìcchia  'n terra  lu  poviru Roccu: 
poi, nun cuntentu di chistu, lu tagghia pezzi pezzi, e lu 
sala 'nt'ôn varrili pi tunnina. Tutti li latri quannu turnaru, 
cridennusi a ca Mastru Juseppi avía 'ngagghiatu, ficiru 

798 Se l'amico è veramente goloso, s'ha ad ardere.
799 Fatu, fata maschio, indovino.
800 Ammacchiàrisi, nascondersi in una macchia.
801 Bennu per beddu, della parlata.

429

Fiabe novelle e racconti popolari siciliani – Vol. II

Giuseppe Pitrè

festa: e lu capurali cci dissi: — «Ora, picciotti, stamu si­
curi!»

'Nfraditantu, la povira mogghi di Roccu, nun vidennu 
cchiù riturnari a sò maritu, si misi a pilari tutta chian­
cènnilu   pri   mortu.   Mastru   Juseppi,   sintennu   stu   fattu, 
tuttu 'nfuriatu e dispiaciutu, parti e si nni va a la munta­
gna. — «Aviti ragiuni, dicía 'ntra d'iddu, a mè frati lu 
scannàstivu, assassini! ma ora vi fazzu avvìdiri cu' su­
gnu io!...» Arriva a lu postu, s'ammacchia, e aspetta chi 
niscissiru   li  latri:  comu   nèscinu,  li   cunta  unu pri  unu 
senza sgarrari e vitti ca eranu dudici, e nun cci ni man­
cava nuddu. A la nisciuta di li latri: — «Gràpitì, pipi e 
chiùjti pipi!» e si ficca Mastru Juseppi. Prima d'ogni àu­
tru cerca a sò frati, e lu trova salatu 'nta lu varrili. Ma­
stru Juseppi l'arripèti tantìcchia802, poi acchiappa tutti li 
visazzi e li muli chi cc'eranu ddà jintra, e cci scupa a li 
latri tutti li dinari chi avevanu; poi si càrrica purancu lu 
varrili: — «Gràpiti pipi! chiùjti pipi!» — nesci, e ddocu 
tira a lu paisi cu dda retina a li manu803. Comu arriva 
sanu e sarvu, la prima cosa duna locu di Crèsia a sò fra­
tuzzu; e poi metti 'na gran putía megghiu di la prima si­
guitannu a fari lu scarparu.

Doppu quarchi tempu si prisenta 'nta la putía di Ma­
stru Juseppi un Cavaleri dicennu ca vuleva tagghiàrisi 
un bellu paru di stivali: ma cu sta scusa ddu fattu a Ca­

802 Arripitàri, piangere il morto, far corrotto; da rèpitu; di che vedi il recen­

te scritto di SALOMONE-MARINO: Le Reputatrici in Sicilia.

803 Esce e s'avvia al paese con quella redinata di animali carichi alle mani.
430

Fiabe novelle e racconti popolari siciliani – Vol. II

Giuseppe Pitrè

valeri   un   s'arrassava   cchiù   di   la   putía804,   bazzicannu 
sempri ddà dintra. Finarmenti 'na vota si chiama a Ma­
stru Juseppi 'n cunfidenza e cci dici: — «Chi vuliti, Ma­
stru Juseppi! vostra figghia mi fa geniu e la vogghiu pi 
mugghieri.» — «Comu pò essiri mai? rispusi lu Mastru. 
Voscenza è un Cavaleri e si pigghia la figghia d'un ma­
stru scarparu?» — «Nenti, Mastru Juseppi, io la vogghiu 
comu la vogghiu, ca nni nèsciu pazzu.» Mastru Juseppi 
si fici apprïari n'àutru tantìcchia; e finarmenti lu matri­
moniu s'appuntò, e lu zitu trasi 'ntra la casa di la zita805.

Arrivatu a stu puntu lu fintu Cavaleri, chi era lu capu­
rali di li dudici latri, dissi 'ntra d'iddu: — «Ora cci semu, 
Mastru Juseppi: 'un aviri paura, a ca t'hê spugghiari la 
casa; e v'haju a 'mmazzari a tutti quantu siti!» E chi fa? 
Fa tràsiri ammucciuni dintra la dispensa di la casa di la 
zita tutti li so' cumpagni armati comu li porci, e li fa fic­
cari darreri li vutti, dicènnucci: — «Ammucciàtivi boni; 
e quannu io stanotti vi dugnu lu signali, chi vegnu e vi 
tuppulíu la vutti, vuàtri nisciti tutti, cci spugghiamu la 
casa, e di li patruna nni facemu sasizza.»

Comu si fici scuru, lu fintu Cavaleri acchianò susu 
nni la zita e si misiru a parrari e a ridiri pri lu fattu sò: 
ma comu si facía tardu e lu Cavaleri 'un si nni parrava di 
jirisìnni, Mastru Juseppi cci dici a la figghia: — «Sai chi 

804 Ma con questo pretesto quel sedicente Cavaliere non s'allontanava dalla 

bottega.

805 L'appuntamentu del matrimonio è la prima entrata che fa lo sposo nella 

casa della sposa, nella quale si stabilisce il matrimonio avvenire.

431

Fiabe novelle e racconti popolari siciliani – Vol. II

Giuseppe Pitrè

ti dicu? conza la tavula e nesci 'na buttigghia di vinu, a 
ca lu tò zitu stasira mancia cu nui.» La figghia accussì 
fici. Conza la tavula, pigghia lu carrabbuni e scinni jusu. 
Comu li latri la sentinu tràsiri 'nta la dispensa, cridennu 
ca fussi lu capurali, cci dicinu: — «Chi è ura, capurali?» 
A sti paroli, dda picciotta si sbaguttisci, e senza rispun­
nìricci, curri susu nni sò patri e cci cunta lu fattu. Ma­
stru Juseppi, chi era scartu e avía cafìsia806, si pirsuasi 
allura di la cosa, e cci dici alla figghia: — «Nun ti scan­
tari, nun cci diri nenti a iddu, ca io nesciu e tornu allu­
ra.»

Curri e va a chiama la Giustizia, dicènnucci: — «Si­
gnuri mei, curriti prestu, a ca haju li sbannuti dintra!» 
Subitu   nesci   la   Forza,   li   surdati   furrïanu   la   casa,   ac­
chiappanu tutti ddi sbannuti, li 'mmùrdunu beddi puliti e 
a lu 'nnumani li vastaru tutti807.

E accussì Mastru Juseppi si livò di lu coddu a tutti ddi 

latri, e lu Cavaleri iju pri vàttiri e fu vattutu.
Iddi arristaru filici e cuntenti,
E nuàtri ccà senza nenti.

Termini-Imerese808.

806 Cafisia, testa, cervello, giudizio.
807 Li 'mmùrdunu ecc. Li legano per bene, e l'indomani li guastarono (li uc­

cisero) tutti.

808 Raccontato da Vito Guardalobene pescatore, e raccolta dal sig. Giuseppe 

Patiri, Autore del racconto storico siciliano Pieruccio Gioeni (Palermo, 1872).

432

Fiabe novelle e racconti popolari siciliani – Vol. II

Giuseppe Pitrè

VARIANTI E RISCONTRI

Una lezione meno circostanziata leggesi nelle  Sicil.  Märchen 
n. 79: Die Geschichte von den zwölf Räubern (La novella dei do­
dici ladri) ove però manca l'ultima parte relativa al matrimonio 
del capo-ladro, la quale a proposito di ladri si riscontra in altre 
novelle nella presente raccolta come ne' Tredici Sbannuti, vol. I, 
n. XXIII. GONZENBACH, vol. II, pag. 197 offre una variante in dia­
letto di questa novella: Lu Cuntu di li dui cumpari. Vedi la nota 
del Köhler a pag. 251, vol. II. Tradizioni relative a tesori incantati 
sono nella presente raccolta sotto i titoli Santu Conu, La Munta­
gna di la fera, La Rocca d'Antedda e Lu bancu di Ddisisa, ecc.

433

Fiabe novelle e racconti popolari siciliani – Vol. II

Giuseppe Pitrè

CIX.

La Morti e sò figghiozzu.

Si cunta ca 'na vota cc'era un maritu e 'na mugghieri, 
e cci nascíu un figghiu; stu figghiu l'avìanu a fari vattïa­
ri, e 'un sapianu di cui. Passa oj, passa poi, lu picciriddu 
avía se' anni. 'Na jurnata lu Signuri, cci mannò S. Petru 
pi vattiallu; ma lu patri 'un lu vosi accittàri, pi compari, 
cu diri ca si lu vattïava, S. Petru si lu purtava subbitu 'n 
Paraddisu, a lu picciriddu. S. Petru si nni iju, e vinni S. 
Giuseppi;   cci   piacíu   a   lu   patri,   ma   dici   comu   amicu; 
comu cumpàri no, pi lu scantu ca lu figghiu cci muría. 
Vinni S. Giuvanni: la stissa cosa. All'urtimu cu' vinni? 
vinni la Morti, e cci fici tanti cirimonii. Dici lu patri: — 
«Ora cci semu; cummari Morti nun si lu porta a mè fig­
ghiu, e mè figghiu campa sina a vecchiu;» e cci fici vat­
tïari. Ma ddoppu jorna cummari Morti parrò di purtàrisi 
lu figghiozzu. Figuràmunni lu patri! Cci rinfacciau la sò 
finta amicizia, e cci nni dissi 'na letta. La Morti allura 
ammustrò 'na pocu di lampi addumati; una avía ogghiu 
assai, 'n'àutra cchiù picca; e a 'n'àutra cci stava finennu; 
— «e comu chissa, dici la Morti, cc'è lu picciriddu vo­
stru, cumpari, ca vinni l'ura sua, e ogghiu 'un cci nn'è 
cchiù a la sò lampa.» — E di ddocu nni veni ca la Morti 
'un guarda 'n facci a nuddu.

Palermo.

434

Fiabe novelle e racconti popolari siciliani – Vol. II

Giuseppe Pitrè

VARIANTI E RISCONTRI

Vedi  GONZENBACH, n. 19:  Gevatter Tod;  WIDTER  e  WOLF, n. 3: 

Der Gevatter Tod; KÖHLER, nota 19 alle Sic. Märchen.

435

Fiabe novelle e racconti popolari siciliani – Vol. II

Giuseppe Pitrè

CX.

Li cumpari di S. Giuvanni.

Cc'era 'na vota un maritu e 'na mugghieri, e avevanu 
un cumpari San Giuvanni. Lu maritu fu arristatu, e lu 
purtaru a la Vicaría. Lu cumpari era affizziunatu di la 
cummari, e cci java a lu spissu a visitalla. 'Na jurnata cci 
dissi idda: — «Cumpari, lu vulemu jiri a vìdiri a mè ma­
ritu?» — «Gnursì, cummari;» dici e si parteru. Pi la stra­
ta accattaru un gran muluni, — ca era tempu di muluna, 
—   pi   purtallu   a   lu   poviru   carzaratu.   Semu   fatti   di 
carni:... lu cumpari e la cummari affinnèru lu S. Giuvan­
ni... e 'nsumma la ficiru grossa. S. Giuvanni però 'un cci 
la fici passari. Comu iddi junceru a la Vicaría e visitaru 
lu carciaratu, prima di jirisinni cci vòsiru fari 'na carigna 
a lu carciareri, e cci dettiru lu muluni. Lu carciareri lu 
tagghiò davanti  d'iddi;   ma   spaventu!   comu  tagghia lu 
muluni cci trova 'ntra lu menzu 'na testa, ca era la testa 
di S. Giuvanni, ca si cci avía 'nfilatu pi fari avvìdiri li si­
gnuri cumpari di lu sò piccatu.

Subbitu l'ha saputu la Giustizia, e l'ha arristatu. Cun­
fissaru lu tortu ch'avìanu, e lu carciaratu fu misu a lib­
birtà, e lu cumpari e la cummari fôru 'nfurcati.

