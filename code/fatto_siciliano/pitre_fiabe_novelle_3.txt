XCI. 

Lu giuvini di lu Furnaru.

'Na vota cc'era un furnaru, e ogni matina  carricava 
un'unza di pani a 'na vièstia ca cci java davanti la putía1. 
'Na jurnata dissi: «– Ora jeu dugnu st'unza di pani a sta 
vièstia, e 'un mi  nni duna nuddu cuntu nè ragiuni; si 
vôta cu lu giuvini: – «Vicienzu, dumani vieni la vièstia, 
comu jeu cci dugnu lu pani, tu cci ha' a jiri dappressu, e 
ha' a vidiri unni trasi.» Lu 'nnumani vinni la vièstia, e lu 
furnaru cci detti lu pani; e n'àutru piezzu di pani cci detti 
a lu giuvini. Vicienzu cci java pi dappressu a la vièstia; 
scontra un ciumi di latti, e Vicienzu si misi a manciari 
pani e latti, e a la vèstia 'un la potti arrivari cchiù. Pig­
ghiau e si nn'aggirau nni lu sò patruni. Lu patruni comu 
lu vitti vièniri senza nenti, cci dissi: – «Dumani la viè­
stia vieni arrieri; si tu 'un mi sa' a diri unni va, jeu nun ti 
vuogghiu cchiù pi giuvini.»

Lu   'nnumani   vinni   la   vièstia:   e   lu   patruni   cci   detti 
l'unza di lu pani a idda e un pezzu di pani a Vicienzu. 
Comu la vièstia si nni iju, Vicienzu cci iju pi dappressu; 
scuontra e scuontra un ciumi di vinu; si mietti a mancia­
ri pani e vinu, e la vièstia si nni iju. Turnau nni lu patru­
ni tuttu pilànnusi ca avía spirdutu la vièstia. Lu patruni 
cci dici: – «Senti: la prima si pirduna, la secunna si cu­
stuna2, la terza si bastuna; si tu dumani nun va' a'rrivi la 

1 Ogni mattina caricava su d'un cavallo che andava alla sua bottega un'onza 

(Ln. 12, cent 75) di pane.

5

Fiabe novelle e racconti popolari siciliani – Vol. III 

Giuseppe Pitrè

vièstia, jeu ti li dugnu boni boni e poi ti nni mannu a la 
tò casa.»

Vicienzu,   mischinu,   chi   fici?   Lu   'nnumani   quannu 
vinni la vièstia e lu patruni cci detti lu pani, cci iju pi 
dappressu; cu tantu d'occhi apierti. Scuontra un ciumi 
d'uogghiu: – «E comu fazzu? ora la vièstia mi spirisci!» 
Pigghia la rètina di la vièstia e si l'attacca a lu cintu; e si 
misi a manciari pani e uogghiu. La vièstia tirava, e iddu: 
– «Finissi lu pani, mi nni vinirria.» Spiddennu lu pani, 
Vicienzu si metti a caminari cu la vièstia: caminannu 
caminannu scuontra 'na massaria di vistiuola, ca l'ierva 
era luonga luonga e assai, e li vistiuola eranu magri ca 
mancu putìanu stari a l'addritta. Vicienzu jera alluccutu 
a vìdiri l'ierva accussì luonga e li vistiuola accussi ma­
gri; caminannu caminannu scuontra 'n'àutra massaria; e 
vidi  ca  l'ierva  jera  sicca  e  spana  spana,  e  li  vistiuola 
gruossi gruossi ca nun pari vieru. Dici 'nta iddu: – «Ta­
liati! Ddà ca l'ierva jera luonga, li vistiuola eranu magri; 
e ccà ca l'ierva mancu  si vidi, li vistiuola su' accussì 
gruossi.» E la vièstia caminava sempri, e Vicienzu cu 
idda. Camina camina, e scuontra 'na truoja tutta cu la 
cuda virticchia virticchia3; e si nni fici maravigghia ch'a­
via sta suorti di cuda. Cchiù agghiriddà scuntrau 'na bri­
vatura e cc'era 'na buffa4 chi java assicutannu 'na muddi­
ca di pani, e 'un la putía arrivari. Vicienzu sicutau a ca­

2 La narratrice voleva dire si cunnuna, si condona, verbo che non è molto 

comune.

3 Con la coda a nodi grossi, (quasi con tanti fusaiuoli per lo mezzo).
4 Buffa, rospo.

6

Fiabe novelle e racconti popolari siciliani – Vol. III 

Giuseppe Pitrè

minari e junciu nn'ôn purtuni. La vièstia detti 'na tistata 
'nta stu purtuni, e lu purtuni si grapíu e accumparisci 'na 
biedda Signura, ca dici ca era la Madonna. Comu idda 
vitti a stu picciottu cci dici: – «E tu ccà chi vinisti a 
fari?» Dici Vicienzu: – «Sta vièstia veni sempri nni lu 
mè patruni a pigghiarisi un'unza di pani; e lu mè patruni 
'un ha pututu sapiri mai stu pani unni lu puorta.» – «Sì, 
trasi, cci dici dda Signura, ca ora ti fazzu vìdiri unni lu 
puorta.» E la Signura si metti a chiamari a tutti l'Armi di 
lu   Prïatuoriu:   –   «Figghi   miei,   viniti   ccà!»   Scinninu 
dd'armi, e cui un guranu, e cui un bajuoccu, cui cincu 
grana5: ddu pani finíu 'nt'ôn mumientu. Quannu spiddíu 
lu pani la Signura cci dissi a Vicienzu: – «Ora tu nienti 
ha' vistu pi strata?» – «Sissignura: la prima jurnata chi 
mi mannò lu patruni pi vìdiri la vièstia unni java, vitti 
un   ciumi   di   latti.»   Rispunni   la   Signura:   –   «Figghiu 
mieu, chissu è lu latti chi dietti a mè Figghiu.» – «La se­
cunna jurnata vitti un ciumi di vinu.» – «Chissu, dici la 
Signura, è lu vinu unni si cunsagrò mè Figghiu.» – «Lu 
terzu juornu vitti un ciumi d'uogghiu.» – «E chissu, dici 
la Signura, è l'uogghiu chi m'addùmanu a mia e a mè 
Figghiu. – E chi àutru vidisti a lu terzu juornu?» – «Vit­
ti, arrispunni Vicienzu, 'na massaria di vistiuola, ierva 
cci nn'era assai assai, e iddi jèranu magri magri; e puoi 
vitti 'n'âtra massaria, ca l'ierva mancu si vidía, e li vi­
stiuola   jeranu   beddi   grassi.»   –   «Chissi,   figghiu   mieu, 
sunnu li ricchi, ca stannu 'mmienzu lu bieni, e quantu si 

5 E a chi (ne diede, un grano, a chi un baiocco, a chi cinque grani.

7

Fiabe novelle e racconti popolari siciliani – Vol. III 

Giuseppe Pitrè

mancianu mancianu nun cci fa ùttili6; e chiddi chi vidisti 
grassi, e nun hannu ierva di manciari, sunnu li puòviri, 
ca mè Figghiu li mantieni e iddi 'ngrassanu. – E ch'âtru 
vidisti?» – «Vitti 'na truoia cu la cuda virticchia virtic­
chia.» – «Chissi, figghiu mieu, sunnu chiddi chi dicinu 
lu Rusariu e nun l'apprisientanu nè a mia, nè a mè Fig­
ghiu; e mè Figghiu nni fa virticchia.» – «Vitti puru 'na 
brivatura cu 'na buffa ch'assicutava 'na muddìca di pani, 
e 'un la putía arrivari mai.» Dici: – «Chissu è ca un pu­
viriddu addimannò tantìcchia di pani a una, e idda cci 
detti 'na botta 'nta la manu e cci la fici càdiri; e uora è 
cunnannatu dduocu, chi va assicutannu 'na muddichied­
da   di   pani.   –   E   chi   àutru   vidisti,   figghiu   mieu?»   – 
«Nienti, Signura.» – «Allura veni ccà cu mia, ca ti fazzu 
vìdiri jeu 'n'àutra cuosa.» Lu pigghia pi la manu e lu 
porta 'nta lu 'Nfiernu. Chiddu, mischinu, comu 'ntisi lu 
scrùsciu di li catini e si vitti 'nta lu scuru, stava murien­
nu, e vuosi nièsciri. – «Lu vidi, cci dici la Signura: chid­
di chi chiancinu e stannu 'nta sti catini, e 'nta stu scuru, 
su' chiddi chi stannu 'n piccatu murtali. Camina ora ca ti 
puortu 'nta lu Prïatuòriu.» Si lu pigghia pi la manu, e si 
lu puorta 'nta lu Prïatuòriu; ddà nun sintía nienti, ma 
cc'iera un scuru ca 'un si vidía nienti. Lu Vicienzu vosi 
nièsciri, ci si sintía accupatu. – «Uora, cci dissi la Si­
gnura, ti puortu a la Crèsia di li Patri Santi. Lu vidi, fig­
ghiu mieu? chista è la Crèsia di li Patri Santi, ca prima 
era china e uora è vacanti. – Camina, ca ti puortu a lu 

6 Uttili o uttibuli, proficuo, salutare.

8

Fiabe novelle e racconti popolari siciliani – Vol. III 

Giuseppe Pitrè

Limmu.   –   Li   vidi   sti   picciriddi?   chisti   su'   chiddi   chi 
muòrsiru senza battisimu.» La Signura cci vulía fari av­
vìdiri lu Paraddisu, ma iddu si cunfunníu; e la Signura 
lu fici affacciari di 'na finiestra. – «Lu vidi, dici, ddu 
gran palazzu? ddà cci sunnu tri sieggi: una pri tia, una pi 
lu tò patruni, e una pi la tò patruna.» E ddoppu chistu lu 
purtau   davanti   lu   purtuni.   Ddà   la   vièstia   nun   cc'era 
cchiù. – «E ora, dici Vicienzu, comu fazzu a'ggirarimìn­
ni?.... Basta, pigghiu li pidati di la vièstia e mi nn'aggìru 
a la casa.» Rispunni la Signura:– «Chiùjti l'uocchi!» Vi­
cienzu chiuj l'uocchi, e si truova darreri la porta di lu sò 
patruni. Comu trasi cci cuntau tuttu lu passatu a lu pa­
truni e a la patruna. Comu finisci di cuntàricci lu tuttu, 
'mpassalieru tutti tri7, e si nni jeru 'n Paraddisu.

Iddi arristaru filici e cuntienti
E nuàutri siemu ccà cumu li pizzienti.

Capaci8.

VARIANTI E RISCONTRI.

Una lezione palermitana esce col titolo Lu furnaru; una di Fi­
carazzi, e molto bella, Lu cuntu di l'Armi Santi; nella quale il for­
naio è, come la moglie, divoto delle Anime Sante; in Borgetto ed 
all'Etna,  Secula Seculoru. Un'altra è in  GONZENBACH, n. 88,  Die 
Geschichte vom Spadònia  (La novella di Spadonia). Questa no­
vella non ha riscontri fuori Sicilia.

7 'Mpassuliri, v. intr., diventar come uva passa, morire.
8 Raccontato da Angela Smiraglia

9

Fiabe novelle e racconti popolari siciliani – Vol. III 

Giuseppe Pitrè

CXII.

Lu Puvireddu.

A un puvireddu chi caminava a stu munnu munnu, 
cci vinni 'n testa di fari la via di lu Paradisu, e dissi – 
«Iu haju a caminari tantu fina a quannu arrivu 'n Paradi­
su: ora vaju n'un Parrinu, mi vaju a cunfessu, e poi nun 
mi ni vaju siddu primu nun mi 'nsigna la via di lu Para­
disu.» Si nni iju 'nta 'na Chiesa, e vitti un Parrinu, e lu 
chiamau. Lu parrinu ci iju e cci dissi: – «Chi vôi?» – «Iu 
mi vogghiu cunfissari» rispusi lu puvireddu. – «Sì, cun­
fèssati; camina;» cci dissi chiddu. Si ni jeru, e lu Parrinu 
s'assittau e ci dissi di farisi primu di tuttu la Santa Cruci; 
iddu si fici la Cruci, e poi ci dissi: – «Patri, iu nun vinni 
pi cunfissarimi!» – «'Nca allura pricchì vinisti? Nun mi 
chiamasti tu a mia?» – rispusi lu Patri. – «Iu vinni, iddu 
ci  dissi,  pi  farimi  'nsignari  la via di lu Paradisu.» Lu 
Cunfissuri a sta cosa lu misi a taliari, e ci dissi: – «La 
via di lu Paradisu , fìgghiu , è la cunfissioni: iu nun ti lu 
dicu ca ti vogghiu cunfissari?» Iddu, lu puvireddu, ci 
dissi arreri: – «Iu nun vinni pri cunfissarimi, ma vog­
ghiu   cchiù   tostu   'mparata   la   via   di   lu   Paradisu.»   – 
«'Nsumma, pricchì vinisti tu stamatina pri fàrimi nèsciri 
pazzu! Iu mi ni vaju e ti lassu allura!» – «Nonsi', rispusi 
lu poviru , iu nun ni lu fazzu jiri si primu nun mi 'nsigna 
la via di lu Paradisu.» Lu Preti, nun si lu putennu livari 
di 'n coddu, ci dissi: – «Allura, mentri chi tu ci vôi jiri 

10

Fiabe novelle e racconti popolari siciliani – Vol. III 

Giuseppe Pitrè

ora propria accussì a pedi, senti ch'a' a fari: ci sunnu dui 
vii, una larga e 'n'àutra stritta; tu ha' a caminari ni la via 
stritta, ma chista via sai com'è? ca tu nun pôi sghimmari 
di nenti, ed ha' a caminari pedi cu pedi sempri 'ncustu­
nati9: ma nun fari ca ti allarghi li pedi, e ti ni vai ni la 
via larga, pirchì vasinnò trovi tu 'Nfernu!» Lu puvireddu 
si licinziau, e chinu di rispettu e di cuntintizza si ni iju. 
Comu arrivau a la casa, pigghiau la sacchina, e ci misi 
quatturrana di pani, e un cartùcciu di vinu e si ni iju. 
Comu si misi a caminari, sintènnusi fraccu, si mangiau 
ddu pani e si vippi lu vinu e sicutava a caminari sempri 
senza sghimmari li pedi di lu violu strittu strittu. Arriva­
tu chi fu 'nta un paisi, sintiu musica e banna e cantu, e si 
prïau tuttu. Iddu si cridía ca già avía truvatu lu Paradisu, 
e tuttu cuntenti di avìricci arrivatu, vitti quantu ci vulía 
picca a truvari la via pi unni si va a lu Paradisu. Trasíu 
ni la Chiesa, unni si facía la festa di lu Crucifissu, e si 
iju a'ddinucchiari ni la pidàna di l'artàru pri aduràrisi a 
lu Signuri. Comu poi spiddíu la festa si ni jeru tutti li 
genti, e iddu arristau ddà sulu. Poi  iju lu Fratellu pri 
chiùjri la Chiesa, e vitti a iddu addinucchiatu e ci dissi: 
– «'Nca vui chi faciti ccà? Nun lu viditi ca la festa finiu? 
ora pari chi fussi di giustu di jirivinni.» – Oh, rispusi lu 
poviru, a mia mi faciti ridiri cu lu diri chissu: iu haju 
fattu tanta via apposta pri truvari lu Paradisu, e ora vui 
mi ni vuliti mannari?» – «Ma iu, rispusi lu Fratellu, haju 

9 Ca tu nun pôi sghimmari ecc. Tu non puoi deviare per nulla, e devi cam­

minare coi piedi sempre uniti e alla pari ('ncustunati).

11

Fiabe novelle e racconti popolari siciliani – Vol. III 

Giuseppe Pitrè

l'ordini di chiùjri lu Cummentu pirchì li monaci hannu a 
mangiari.» – «Iu nun vogghiu nenti: nun è ca vogghiu a 
mangiari di vassía: a mia mi basta sulu e sugnu cuntenti 
ora ca truvai lu Paradisu.» – «'Nca allura, rispusi lu Fra­
tellu, ora ci lu vaju a dicu a lu Guardianu, ca nun vi ni 
vuliti jiri!» E chiddu sicutava a fari orazioni. Lu Fratellu 
lu iju a diri a lu Guardianu, e lu Guardianu ci dissi di 
lassallu stari. Quannu fu ura di mangiari, lu Guardianu 
cumannau  a lu fratellu di purtàrici a lu puvireddu un 
piattu di cosa, e chiddu ci lu iju a purtari, dicennuci di 
mangiarisi dda minestra chi ci mannava lu Guardianu. 
Iddu: – «Iu nun haju bisognu di nenti;» si vutau e vitti 
ca la sacchìna chi avia ddà a l'agnuni chi primu era va­
canti, a ddu mumentu si truvau china china di pani cà­
vudu, chi facía un oduri di Paradisu, pirchì ci l'avía fattu 
calari lu Signuri. Lu fratellu ci rispusi: – «Iu nun ci lu ri­
tornu a lu Guardianu, vasinnò s'affenni, e mi fa qualchi 
malu sgarbu.» – «'Nca allura, ci dissi lu poviru, pasàtilu 
supra l'artàru.» Lu fratellu lu pusau ddà e si ni iju fora 
mittènnusi a taliari di li 'ngagghi di la porta pi vìdiri chi 
facía. Quannu lu poviru si vitti sulu, e nun avía timuri di 
mêttrisi a cura nuddu di 'nsocchi facía iddu, si misi a ta­
liari occhi 'ntra occhi a lu Signuri e ci dicía: – «Signuri, 
cu' è chi vi misi 'n Cruci?...» E lu Signuri ci rispunníu: – 
«Li to' piccati!...» – «Ma cu' fu chi vi misi la crùna di 
spini 'n tésta?» E lu Signuri ci rispunnía: – «Li to' picca­
ti!» Iddu sicutannu a chiànciri dumannava ancora a lu 
Signuri cui ci avía misu li chiova, e la fascia ni lu men­

12

Fiabe novelle e racconti popolari siciliani – Vol. III 

Giuseppe Pitrè

zu; e lu Signuri cci dicía sempri la stissa cosa. Vidennu 
lu poviru ca lu Signuri ci dicía sempri lu stissu, a chian­
tu forti ci prumisi ca avennu iddu ora truvatu lu Paradi­
su, a pedi soi prumittía di nun piccari cchiù mai! – «Iu 
piccati nu' ni fazzu cchiù» ci dicía. Lu fratellu pirò si 
sintía tutti cosi di la porta e ristava maravigghiatu di stu 
fattu curiusu. Lu poviru ci dissi a lu Signuri: –  «Ora ca 
vi haju promissu di nun fari piccati, Vui aviti a scinniri a 
mangiàrivi stu piattu di minestra 'nsèmmula cu mia.» Lu 
Signuri ci detti piaciri: scinníu, si assittau e si misi  a 
mangiari cu lu puvireddu. Lu puvireddu nisciu lu pani e 
lu vinu chi lu Signuri ci avía fattu calari. Doppu poi chi 
fineru di mangiari, lu Signuri ci dissi:– «Senti, siddu tu 
ti ni vôi viniri 'n Paradisu 'nsèmmula cu mia, tu ha' a fari 
stu cumannu chi ti dugnu iu: Ci ha' a diri a chisti monaci 
ca iddi su' tutti dannati, e si ni hannu a jiri tutti a lu 
'Nfernu, pirchì hannu arrubbatu la sangu di li poviri: iu 
tannu pirdugnu a iddi, quannu pìgghianu tutta la roba di 
lu Cummentu, e la dùnanu a li poviri: tannu iu li pirdu­
gnu!... Siddu iddi lu fannu, senti chi aviti a fari: tu ha' a 
vèniri cu tutti iddi ccà; tu accumenzi a cunfissàriti cu 
mia stissu, e poi iu cunfessu a tutti iddi, e vi fazzu a tutti 
la cumunioni; a la finuta di fàrisi la comunioni, ad unu, 
ad unu, vuàtri muriti tutti, e vi ni jiti ni la gloria di lu 
santu  Paradisu.»  Lu  fratellu, chi   era ancora  darreri  la 
porta, a stu discursu arristau 'mpatiddutu; e lu iju a cun­
tari a lu Guardianu; lu Guardianu a la prima e secunna 
vota nun ci vulia cridiri, ma quannu ci cuntau ca lu Si­

13

Fiabe novelle e racconti popolari siciliani – Vol. III 

Giuseppe Pitrè

gnuri scinníu tri voti, e ultimamenti mangiau cu chiddu, 
allura ci critti, e ci dissi a lu fratellu: – «Fa acchianari 
ccà ad iddu quantu armènu la sentu bona e mi ni pirsua­
du.» Lu fratellu, ca era un buonomu, ci iju a chiamari 
subitu a lu puvireddu, lu quali obbidennu a lu cumannu 
di lu Signuri, ci iju. Lu Guardianu, comu lu vitti, ci dis­
si: – «Chi è chi mi cunta lu fratellu? chi successi? iu nun 
ci criju si nun lu sentu di vui.»

– «'Nca, Signuri, chi havi ad essiri? iu nun sàcciu àu­
tru ca siti tutti dannati, e lu Signuri mi dissi ca siddu nun 
dati tuttu a li poviri, vi ni jiti a lu 'Nfernu!» – «Mai, ri­
spusi lu Guardianu, nuàtri a lu 'Nfernu nun ci vulemu 
jiri; ni cuntintamu dari tuttu a li poviri, basta chi jamu 
tutti 'n Paradisu! ora fazzu sunari la chiamata, e fazzu 
vèniri a tutti li poviri ni la Chiesa.» Sunau la chiamata e 
spartèru tutti cosi a li poviri, lassannu anchi li stabili pi 
legatu perpetuu a tutti li puvireddi.

Doppu d'aviri spinnutu tutti cosi, lu puvireddu vitti ca 
lu   Signuri   era   ni   lu   cunfissiunàriu   chi   aspittava.   Pig­
ghiau iddu e ci iju lu primu. Si cunfissau lu puvireddu 
primu e poi lu Guardianu e li monaci, e tutti àppiru l'as­
suluzioni.

A la finuta iddi si ficiru l'apparicchiu, e lu Signuri poi 
ci niscíu a tutti la cumunioni. Comu ci facía la comunio­
ni ad unu ad unu, spiravanu e si ni jèvanu 'n Paradisu. 
Lu Signuri, a la finuta di la funzioni spiríu e si ni iju. 
Tutti li genti chi fòru ni la Chiesa, ed anchi chiddi chi 

14

Fiabe novelle e racconti popolari siciliani – Vol. III 

Giuseppe Pitrè

sinteru cuntari lu fattu, si cummirteru tutti, e mureru 'n 
grazia di Diu.

Polizzi-Generosa10.

VARIANTI E RISCONTRI.

Se ne trova una versione quasi eguale nelle Sicilianische Mär­
chen, num. 86: Von dem frommen Kinde  (Il fanciullo devoto), e 
un'altra   nelle  Märchen   und   Sagen   aus   Wälschtirol  dello 
SCHNNELLER, n. 1: Der Herrgott vom Bäuchlein (El Sioredio dalla  
panzotta). Si potrebbe anche leggere la nov. 47 della GONZENBACH: 
Von dem frommen Jüngling, der nach Rom ging. (Il giovane de­
voto che andò a Roma).

10 Raccolto dal sig. Vincenzo Gialongo.
15

Fiabe novelle e racconti popolari siciliani – Vol. III 

Giuseppe Pitrè

CXIII.

Lu santu Rimitu.

Si cunta e s'arriccunta un billissimu cuntu.
Cc'era 'na vota un rimitu 'nta un vuoscu, chi si nni 
java all'acqua. 'Na jurnata chi vinía di l'acqua, cci cum­
paríu un Principi, e stu Principi era dimuoniu. La sira 
scurà' ddà. Trasennu cci dissi: – «Oh! rimitu, stasira dù­
nami alluoggiu» (ma lu Signuri nun cci l'ammuntuà', ca 
si l'ammuntuava, spiría lu diavulu)11. Dici lu rimitu: – 
«Io 'un haju unni arrisittàrivi; ma puru trasìti; nni strin­
ciemu12, e finisci.»

La sira lu Principi niscì' tanti cosi di manciari: pani, 
ricotta, cuosti; ma lu rimitu 'un ni vosi accittari, ca lu sò 
gibu era erba ed acqua.

Lu 'nnumani lu Principi cci lassà' lu cavaddu, li vièr­
tuli, e 'nzo chi cc'era ddà, e partíu, cu la calunnia ch'avía 
a stari tri jorna. – «Viditi ca io partu; (dici), a li tri jorna 
io mi vegnu a pigliu tutti cosi.» E parti. – 'N passannu li 
tri jorna, lu cavaddu hinía: hi hi hin!13 Lu rimitu dici: – 
«Oh! poviru cavaddu! tri jorna, e stu Principi nun veni, 
e lu poviru cavaddu mori di pitittu!...» Nesci, e vidi chi 

11 Non è senza ragione quest'osservazione della narratrice; perchè nelle no­
velle non si avvicina mai a un eremita senza salutarlo: Viva Gesù e Maria, ov­
vero: Doràzia, ecc. altrimenti l'eremita dice: Ti scunciuru pi parti di Diu ecc.
12 Io non ho ove farvi coricare; ma pure entrate; ci stringeremo (lo spazio 

del letto per capirvi tutti e due).

13 Hiniari, nidrire

16

Fiabe novelle e racconti popolari siciliani – Vol. III 

Giuseppe Pitrè

cosa cc'era 'nta li vièrtuli. Comu arriscidì' li vièrtuli14, 
truvà' priparati cappeddu, àbbiti, rasòlu, specchiu, sapu­
ni, cammisi, sina a li scarpi lustri; e dinari 'n quantità. 
Comu vidi sti 'mbrogli, piglia lu spècchiu e si taliò: – 
«Ah! chi sugnu làidu bruttu cu sta varva!» Piglia lu ra­
solu, e si leva la varva, si vesti di dd'àbbiti, accravacca, 
e si nni ij'. – «Zittu, cavadduzzu, ca ora lu primu paisi 
chi jamu, ti dugnu a manciari, a biviri e tuttu.» Comu af­
facciò 'n punta di lu paisi di Vaddilonga, vicinu la Ma­
donna di li piccaturi15, lu cavaddu si misi a hiniari: hi hi 
hin! cuntenti ca già la cosa cci java bona; pirchì chiddu 
cavaddu era n'àutru diavulu.

Comu junci vicinu a la Madonna, lu lucanneri ca lu 
'ntisi hiniari affacciau: – «Oh chi Principi chi veni! Mu­
glieri mia, chi Principi chi stà vinennu!» Lu Principi, – 
ca  lu  rimitu  paría  un  Principi  –  junci,  e   scravacca.   – 
«Prestu, dati adènzia a stu cavaddu! Dàticci viersu, ca 
l'haju mortu di fami; abbivrâtilu!»16 Piglia cincu piezzi, 
e cci li detti a lu lucanneri pi cuvirnari a lu cavallu. – 
«Chi   cc'è   di   manciari?»   –   «'Nzo   chi   vuò',   signuri17.» 
Manciò, e a lu cammareri chi lu sirvì' a tavula cci detti 
du' pezzi di cumplimentu. La sira accinau, e po' si ij' a 
curcari. Lu lettu era cunzatu bonu, la biancaria la megliu 

14 Nel frugare per le bisacce.
15 È una chiesetta prima d'entrare nel comune di Vallelunga; e la narratrice, 

che non ha altre idee al di là dal suo piccolo mondo, ricorda quel che vede.

16 Subito, badate a questo cavallo! Dategli da mangiare, che l'ho morto di 

fame; dategli da bere.

17 Quel che ella vuole, signore.

17

Fiabe novelle e racconti popolari siciliani – Vol. III 

Giuseppe Pitrè

chi cc'era. La notti, 'nversu sett'uri, calanu tutti li dimo­
nii di lu 'Nfernu, e si lu purtaru cu tutti li tavuli, li trìspi­
ta, e 'nzo chi cc'era 'nta la càmmara, e la càmmara cci la 
lassaru bedda pulita.

Lassamu a iddu, ca è beddu pulitu a casa di lu diavu­
lu, e pigliamu a lu lucanneri. Lu 'nnumani matinu lu lu­
canneri era maravigliatu ca lu Principi 'un si sdruviglia­
va. Era menzijornu, e nun chiamava. Stetti n'âtru pocu, e 
po' iju a gràpiri la porta; ma chi! truvà' la càmmara nìvu­
ra nìvura comu la pici; e si pirsuadì' ca ddu gran Princi­
puni era lu virsèriu18.

Cent'anni di rimitoriu, e 'nt'ôn mumentu a casa di dia­

vulu!..

Vallelunga19.

18 Virsèriu, avversieri, il diavolo.
19 Raccontata da Elisabetta Sanfratello.
18

Fiabe novelle e racconti popolari siciliani – Vol. III 

Giuseppe Pitrè

CXIV.

Lu Tradimentu.

C'era   'na   vota   un   Cappillanu   chi   si   avía   a   diri   la 
missa matinali, chi nui chiamamu chidda di lu  Patri­
nostru. Lu sagristanu prontu si 'ncaminau videmma, e 
iju a sunari la Missa; grapíu la porta di la Chiesa, ed 
entrati chi fôru tutti dui, lu saristanu s'addunau ca c'e­
ra   'na   picciridda   agghiummarata   'nta   un   fadali   e   'na 
mantillina20, 'mmenzu la Chiesa. Lu sagristanu ni fici 
addunari a lu Cappillanu, lu quali appena finutu di di­
risi la Missa ci dissi a lu sagristanu: – «Primu di jiri­
ninni  pigghia  ssa  picciridda,  e la vattiàmu.»  La vat­
tiau, e ci misi Maria: poi agghiummarata com'era si la 
purtau iddu propria, lu Cappillanu, dintra. Addùa 'na 
nurrizza e la fici addivari. 'Sennu poi granni, ni man­
nau la nurrizza e si tinni a la picciridda. Comu puoi fu 
fatta granni, e atta a pigghiari statu, la maritau cu lu 
figghiu di lu Re, lu quali, gratu, si lu misi puru 'n casa. 
Cu lu tempu essennu la giuvina gràvita, parturiu, e fici 
un bellu picciriddu. – Primittemu ora ca ni lu palazzu 
c'era 'na cappella, unni avía a diri la Missa lu Cappil ­
lanu. Fu ura di la Missa, e lu preti mannau a chiamari 
a la Riggina, pri dirici ca iddu era disposta a diri la 

20 S'addunau ecc. S'accorse che v'era una bambina ravvolta in un grembiale 
e in un mantellino (Mantillina, piccolo mantello di lana che sogliono portare in 
capo le nostre villanelle).

19

Fiabe novelle e racconti popolari siciliani – Vol. III 

Giuseppe Pitrè

Missa.  Idda ci mannau  a diri  ca vulía ancora tempu 
pirchì avía a situari lu picciriddu ni la naca. Lu Cap ­
pillanu a lu pizzuddu ci mannau arreri, e idda ci dissi: 
– «Ora vegnu.» Scursa 'n'àutra menz'ura, e idda nun 
vinía, ci mannau  pri la terza vota a lu cammareri, e 
idda si ci vutau cu malu sgarbu. Chiddu, lu cammare­
ri, si la singau, e spaziu chi idda si ni iju all'àutra càm­
mara pri pripararisi a la Missa, iddu pigghiau un tim­
pirinu di la sacchetta e tagghiau lu coddu a lu piccirid ­
du di la naca. Comu poi la Riggina si ni iju di ddà ddà
21  a la Missa, doppu un pizzuddu stava cu 'ntisa di lu 
picciriddu e mannau a la cammarera pri addunarisinni. 
Comu   poi   la   cammarera   vitti   ca   lu   picciriddu   'un 
chiancía, ed era misu ficcatu ni la naca, avvicinau e 
guardau, poi lu iju pi spingiri e lu truvau senza testa. 
Curriu subbitu pi la patruna, e spittaculusa ci rifiríu ca 
lu   picciriddu   era   senza   testa.   Primittemu   ora   ca   lu 
cammareri comu ammazzau lu picciriddu lu timpirinu 
lu misi ni la sacchetta di la vesta di casa di la patruna, 
chi avía pusatu supra la trabacca. Lu Re a stu spittacu­
lu ordina di riscèdisi a tutti22, pri vìdiri cui tinia lu cu­
teddu. La patruna 'nta ddu mentri si avía livatu chian­
cennu d'àbbitu bonu, e si avía misu li robi di casa, e 
pircui, passannu la riscessa23  anchi pri la Riggina, cu 
summa surprisa si vitti ca lu timpirinu era ni la sac ­

21 Di dda ddà, da là, trovandosi là.
22 Il re ordinò che si frugassero tutte le persone presenti.
23 Riscessa o ricessa, cerca, frugamento.
20

Fiabe novelle e racconti popolari siciliani – Vol. III 

Giuseppe Pitrè

chetta  di  la  Riggina;  lu  cuteddu  era  untatu  di   sangu 
friscu. Comu lu Re vitti sta cosa ci dissi: – «Pigghiati 
ora ora lu picciriddu mortu e vattinni pri sempri di lu 
miu palazzu!» La Riggina avogghia di squerennarisi 24, 
e diri ca nun ni sapía nenti, tutti ci gridaru a la cruci, e 
dissiru ca fu idda stissa.  Basta,  siccomu  lu Re  facía 
fracassi, idda obbedienti si pigghiau a lu figghiu mor­
tu, anchi la testa, e si ni iju. Comu idda si misi a cami­
nari, doppu un pezzu si truvau 'nta un voscu. Cami­
nannu   ancora,   pri   via   ci   cumpariu   'na   matrona,   e   ci 
spijau: – «Chi è chi hai?» – «Lu vidi chi haju? ci dice­
va chiancennu e facènnuci vidiri lu figghiu. Mi l'am­
mazzaru, e ni la mè casa tutti dicinu ca fu iu!» – «Zit ­
tu, rispusi dda donna, nun aviri paura: Diu, chi ajuta a 
li giusti, ci farà vìdiri la tua 'nnuccenza.» Basta, la ma­
trona, ca era la Bedda Matri, osservau beni a lu picci­
riddu, e doppu di avillu osservatu, lu tuccau cu lu jìdi­
tu e ci 'ngumau25 la testa a lu bustu, lassànnuci 'na riga 
chi paría 'na zagariddina26  pri quantu almenu si putía 
vìdiri ca la testa era 'ngumatizza. Poi ci dissi: – «Nun 
lu vidi ca dormi?... Chi vai dicennu?...Lu tò picciriddu 
è sanu. Spingilu, e vidi!» Lu spingíu, e vitti cu lu fattu 
ca lu sò picciriddu era sanu e ridía. Poi ci dissi la Bed ­
da Matri: – «Scinnilu 'n terra, e vidi si camina.» Comu 
la matri lu pusau, lu picciriddu si misi a caminari e ju­

24 La regina invano si scusava; per quanto si cercasse di scagionare.
25 E le riattaccò, le appiccicò. ('Ngummari, appiccicare con gomma).
26 Zagaredda, nastro, fettuccia.

21

Fiabe novelle e racconti popolari siciliani – Vol. III 

Giuseppe Pitrè

cari. – Ora lassamu a chisti e pigghiamu a lu Re, chi pi 
la pena di lu picciriddu e di la mugghieri stava muren­
nu. L'amici  soi  si lu purtavanu a caccia, e la Bedda 
Matri   li   fici   jiri   appuntu   'nta   ddu   lucali   unni   era   la 
mugghieri  e lu picciriddu. Pirò la Bedda Matri, a la 
mugghieri la feci ammucciari facennusi dari li so' rob­
bi pri cumparìrici idda. La Madonna si stracangiau la 
facci e si la fici propriu comu sò mugghieri. Arrivati 
chi fôru chiddi, la taliaru, e a lu Re ci parsi sò mug­
ghieri:   ci   avvicinaru   e   ci   dissiru:   –   «Ccà   è   la 
Signura?»   –   «Ccà   sugnu.»   –   «E   stu   picciriddu?»   – 
«Oh,  pi stu picciriddu a lor Signuri  primu  ci haju a 
fari 'na pridichicedda27.» A lu cammareri lu discursu 
nun ci avía a piàciri, e dici: – «E chi? nun ni avemu 
mai   'ntisu   predichi?»   La   Madonna,   vidennu   chistu, 
dissi a lu picciriddu: – «A tia, va subbitu, e cerca di 
chisti cui è tò patri!» L'addevu curríu, e si iju a'bbraz­
zari a sò patri. Poi la Madonna ci dissi: – «Ora va, dici 
ora cui t'ammazzau?» – «A mia mi ammazzau chistu!» 
(facennu signali a lu cammareri) – «Dunca, rispusi la 
Madonna vistuta di strània, dunca viditi comu triunfa 
la   'nnuccenza!   Tò   mugghieri   ni   è   'nnuccenti,   ed   iu 
'ngumai la testa a lu picciriddu pri fàriti vìdiri l'onni­
putenza di Diu.» La Bedda Matri allura, fattu signu a 
la mugghieri di nèsciri, li fici pacificari, ma pirò ci ri­
gurdau di dari un castigu a lu cammareri, e di cchiù ci 
fici 'na forti riprinnizioni. Lu cammareri appi la pena 

27 Una predichina.

22

Fiabe novelle e racconti popolari siciliani – Vol. III 

Giuseppe Pitrè

di essiri mannatu di la casa; e lu Re e la Riggina, men­
tri chi guardavanu pri vìdiri unni era dda donna strà­
nia, nun la vittiru cchiù; e ammirati di lu gran fattu, si 
ni jeru cuntenti, e s'amaru pi finu a quantu camparu.

Polizzi-Generosa28.

VARIANTI E RISCONTRI

Notisi che in altre versioni questa novella è tutt'altro che reli­
giosa, perchè il miracolo si converte in un fatto per arte sopranna­
turale di fate ecc.

Il fatto del coltello, stato nascosto ecc., somiglia a quello di un 
cucchiaio stato nascosto e creduto rubato ecc. nel  Cu' la fa l'a­
spetta di Casteltermini.

28 Raccolta dal sig. Vincenzo Gialongo.
23

Fiabe novelle e racconti popolari siciliani – Vol. III 

Giuseppe Pitrè

CXV.

Lu S. Giusippuzzu.

C'eranu tri soru chi filavanu tutti tri. La cchiù nica cu 
lu tantu filari fici un purtusu ni lu sulàru29, e poi pri la 
curiusità si calau, e vitti di (da) lu pirtusu soccu cc'era ni 
lu   sulàru.   Vitti   ca   cc'era   un   tavulinu   chinu   di   dinari. 
Idda, comu vitti li dinari, ci dissi a li so' soru: – «Attac­
catimi pri una corda, ca iu pigghiu li dinari.» L'attaccaru 
pri lu menzu e la calaru. Idda pigghiau 'na fadalata di di­
nari e ci dissi a li so' soru: – «Ora tiratimi.» Iddi la tira­
ru, e poi cu ddi dinari ficiru la festa, accattànnusi tanti 
cosi di mangiari. Poi ci spidderu, e ci dissi a li so' soru 
lu stissu: di calalla ddà, e pigghiari dinari arreri. La cala­
ru e si pigghiau li dinari arreri. Poi vinniru li latri chi 
eranu li patruni di la casa e di li grana, ed eranu setti. 
Truvaru smossi li dinari, e si misiru a fari: – «Tradimen­
tu!.. tradimentu!..» La prima vota pirò nun si ni avìanu 
addunatu, pricchì cridìanu chi ni lu cuntalli, ad iddi cci 
avía sgarratu l'occhiu; ma la secunna vota si mìsiru a 
fari casa di diavulu. – «Va beni, dissiru li latri 'n cunci­
liu, di ora 'nnanti sei nèscinu, ed unu resta.» Comu a 
chiddi pirò ci fineru li dinari; l'unicu pinseri chi avevanu 
era di fari scìnniri a la soru a pigghialli arreri. La calaru, 
e chidda, secunnu lu solitu, si pigghiau li dinari. Mentri 
chi si li pigghiava, nesci lu latru di 'mmenzu 'na vutti e 

29 Sulàru, solaio.

24

Fiabe novelle e racconti popolari siciliani – Vol. III 

Giuseppe Pitrè

ci dissi: – «Ora ccà mi si'?!.. E tu si' chidda chi t'ha' pig­
ghiatu tutti li dinari?.. Ora camina cu nui!» Li so' soru 
comu vìttiru ca idda cchiù nun ci dava cuntu, la lassaru 
stari ni lu suttirraniu, lassànnuci jiri la corda, pricchì si 
cridìanu ca la dimura era pri purtari dinari assai.

Li latri chi vìnniru si juncèru cu l'àutru e a idda si la 
purtaru 'n campagna; poi l'attaccaru 'ntra 'na celsa, e iddi 
jeru a fari ligna pri vùgghila30. Idda, la giuvina, nun fa­
cía àutru chi diri: – «Ajutu, Cristiani, dàtimi  ajutu!..» 
'Ntra ssu stanti si truvau a passari un vicchiareddu cu lu 
sceccu,   chi   purtava   dui   casciteddi31.   Idda,   comu   vitti 
passari a chiddu, gridava: – «Ajutu, ajutu!» Pigghiau lu 
vicchiareddu e ci sdillassau la corda cu lu timpirined­
du32. 'Ntra li casci c'era cuttuni, e lu vecchiu piatusu, vu­
lennula libirari di la morti, la misi ddà, dintra 'na càscia, 
e ci dissi: – «Si li latri assicutanu a mia e curpìanu cu li 
cutedda li casci, tu nun n'hai a parrari! Sulu ha' a fari chi 
quannu iddi 'nfilanu la sciabula, o cosa, tu ci la stuj beni 
cu lu cuttuni; ma nun ci l'hai a fari viniri 'nsanguniata, 
vasinnò ammazzanu a tia, e a mia vidèmmi!» 'Ntra stu 
frattempu vèninu li latri, e vìdinu ca chidda nun c'era 
cchiù. Si misiru a diri fra iddi: – «Cui si la pigghiau?... 
Forsi appi ad essiri lu vicchiareddu!» E subitu chiamaru 
lu vicchiareddu dicennu: – «A tia, vicchiettu, aspetta, 
aspetta!» Lu vicchiareddu aspittau, e chiddi ci curpiaru 

30 Pri vugghila, in Pal. pi vugghilla, per bollirla.
31 Due cassettine.
32 Il vecchietto rilasciò la fune (tagliandola) col temperino.

25

Fiabe novelle e racconti popolari siciliani – Vol. III 

Giuseppe Pitrè

la càscia. La giuvina di ddà dintra ci l'asciuttava cu lu 
cuttuni. Iddi comu vìttiru ca la sciabula ci vinía 'sciutta, 
e lu vecchiu nun ni sapia nenti, lu lassaru jiri. Comu lu 
Vecchiu arrivau vicinu lu paisi, pusau lu vastuni e scar­
ricau li casci. Lu vastuni comu lu pusau ciuríu, e si vitti 
affacciari unni pusau lu vastuni, un gran palazzu.

Lu vecchiu niscíu a chidda di li casci, e ci dissi: – 
«Vidi ca iu sugnu S. Giuseppi! Nun ti scurdari di dirimi 
la patrinostru; vasinnò, si tu ti scordi a mia, iu mi scordu 
a tia, e ti fazzu assaltari arreri di li latri! Per cui, pensa 
beni!» – «Iu nun mi lu scordu, dissi la giuvina, di dirici 
lu patrinostru!» Ddà 'n facci lu palazzu chi fici affacciari 
San Giuseppi, cc'era lu palazzu di lu Re. Comu agghiur­
nau,   la   famigghia   riali   iju   pri   affacciari:   dissiru   'ntra 
iddi: – «E cui lu fabbricau stu palazzu 'n tempu 'na nut­
tata? Forsi lu fabbricaru li spirdi? o su l'occhi nostri? 
Ccà,  pi certu, misteriu cc'è!» La famigghia  Riali  pirò 
nun facía àutru chi stricarisi l'occhi, cridènnusi di ancora 
essiri cu lu sonnu durmienti. Poi di ddu palazzu affaccia 
'na Signurina, e 'na cammarera. Chiddi la misiru a taliari 
tutti; e a lu Re ci piaciu assai lu quatriceddu33. Pinsau lu 
Re tiniri 'na bona festa pri fari viniri lu piaciri a la si­
gnurina di jírici! Accussì fui. Idda si vistiu pulitissima e 
ci iju mascarata. Comu pirò la cchiù megghiu vistuta era 
idda, ci ficiru largu tutti, dicennu: – «Veni 'na Signuri­
na. – Dàticci lu passu! – Facìtici largu.» Idda stetti un 
bonu pezzu e poi si ni iju.

33 Al re piacque molto il quadro (questa figura di ragazza).

26

Fiabe novelle e racconti popolari siciliani – Vol. III 

Giuseppe Pitrè

Lu Re avvisau a tutti  pirò pri  vìdiri chista Signura 
dunni jia; ma nun fu possibili di putirila vìdiri. 'Nsumma 
tinennu fistinu pri tri siri, nun fu possibili putilla vìdiri 
unni si ficcava. Iddu, lu Re, comu la vitti lu dumani af­
facciata, ci mannau pri partitu. Idda ci dissi sì! Subbitu 
si spidderu li capituli e si spusaru. Ficiru un larghissimu 
trattamentu. La sira quannu già si avìanu a jiri a curcari, 
si scurdau la Signurina di diri lu patrinostru a San Giu­
seppi. San Giuseppi  pirò la  fici  assaltari  di  li  latri, li 
quali primu di jìrici, ci mannaru 'na vecchia pri mettiri 
un pizzinu sutta lu chiumazzu di lu Re mentri chi dur­
mia. Li latri poi assaltaru la Rigginedda; e ci dissiru: – 
«Sùsiti!» La ficiru sùsiri di lu lettu e ci ficiru pigghiari 
'na quadàra; e la Rigginedda la iju a pigghiari. Ci dissiru 
poi di pigghiari li ligna, e l'acqua; e idda li iju a pigghia­
ri. La Riggina pirò ogni viaggiu chi facía, jia a stuzzicari 
a lu Re pri farlu sdruvigghiari, e lu Re nun sintía nenti, 
pirchì avia ddu pizzinu sutta lu capizzu. Idda iju ni li la­
tri ciancennu e ci dissi: – «Ora chi vuliti cchiù?» Iddi ci 
dissiru   ca   vulíanu   li   fòrfici   pri   tagghiàrici   li   capiddi. 
Idda arrabbiata si ni iju 'nta 'na cammaredda e si addi­
nucchiau   dicennu   un   patrinostru   a   San   Giuseppi.   San 
Giuseppi, mossu a li prighieri di chidda, e vidènnula 'nta 
'na tinta circustanza, scinníu e ci dissi: – «Spògghiati, e 
dùnami ssi vesti toi!... Tu già ti scurdasti a mia, ed iu mi 
scurdai  a tia! Lu patrinostru nun mi  l'hai  dittu cchiù! 
Ora iu ti fici assaltari di li latri!» San Giuseppi si vistíu 
di li vesti di chidda, e si trasfurmau com'era chidda. Poi 

27

Fiabe novelle e racconti popolari siciliani – Vol. III 

Giuseppe Pitrè

S.Giuseppi ci dissi a li latri:– «Lor Signuri chi vonnu li 
fòrfici? Ecculi! tagghiatimi li capiddi.» Ci tagghiaru li 
capiddi; e comu poi vugghía la quadàra, San Giuseppi ci 
dissi: – «Sàcciu ca vuiàutri Signuri mi aviti a calari ni la 
quadàra. Ma prima di ssa cosa, iu vogghiu fatta 'na gra­
zia, ed è chi tutti setti aviti a dari un ciusciùni a lu fuo­
cu.» Iddi si calaru pri dari lu ciusciùni a lu focu, e San 
Giuseppi fici vutari la quadàra cu l'acqua vugghienti, li 
squadau a tutti. Li latri arristaru morti ddà. San Giuseppi 
poi iju ni la cammaredda di la Riggina, e ci ristituìju li 
robi dicennu: – «Vidi ca li latri su' tutti morti, pirchì iu 
ci fici vutari la quadàra, e mureru. Vidi ca sutta lu capiz­
zu di lu Re, c'è un pizzinu; ora ci lu va' a levi! Vidi ca 
cui ci purtau lu pizzinu fu 'na vecchia. Tu la chiami, ca 
iu ti la 'nsignu, e tutti ssi morti li farai carrïari d'idda. 
L'urtimu mortu pirò ci lu cusi cu idda, quantu almenu si 
allavanca puru la vecchia cu lu mortu!» San Giuseppi 
poi si ni iju, e ci lassau dittu a la Riggina: – «Nun mi 
scurdari, vasinnò iu mi scordu arreri a tia.» – «Iu nun mi 
scurdirò mai a Vui, pirchì v'haju tantu obbligu pri li be­
neficii ch'haju ricivutu!» E già si licinziaru. La Riggina 
subbitu iju a livari lu pizzinu di lu capizzu di lu Re; e 
chiddu, stunatu e surprisu, si sdruvigghiau. Idda poi ci 
cuntau lu fattu, e iddu arristau assai  ammiratu di San 
Giuseppi, e l'ebbiru sempri protetturi, avvucatu e patru­
ni!

Polizzi-Generosa.

28

Fiabe novelle e racconti popolari siciliani – Vol. III 

Giuseppe Pitrè

VARIANTI E RISCONTRI

Il fondo di questa novella è tutto nella nostra XXII, ma io vo' 
pubblicare anche questa per offrire un esempio del come una fia­
ba, dirò così, profana acquisti natura e scopo religioso e devoto.

In principio ha molto della XLII, l'incontro del ladro e della ra­

gazza è nella XXIII.

29

Fiabe novelle e racconti popolari siciliani – Vol. III 

Giuseppe Pitrè

CXVI.

S. Micheli Arcangilu e un sò divotu.

Si  raccunta chi  cc'era un maritu  nna mugghieri  chi 
avíanu un figghiu picciriddu, ed eranu divoti  assai  di 
San Micheli Arcangilu, e sempri ogn'annu cci facìanu la 
festa.   'Ntra   stu   tempu   muríu   lu   patri,   e   la   mugghieri 
quannu chi vinía la festa di San Micheli Arcangilu, di 
chiddu chi putía, cci facía. Poi vinni un tempu chi nun 
avía cchiù chi pigghiari pri fari sta festa a San Micheli 
Arcangilu; stava avvicinannu la festa e pinsau di giustu, 
dici: – «Ora vaju nni lu Re, cci vaju a vinnu a mè fig­
ghiu e fazzu la festa.» Iju nni lu Re e cci dissi: – «Voli 
accattari stu picciriddu? macari pri dudici tarì; chiddu 
chi mi duna, basta chi fazzu la festa a San Micheli Ar­
cangilu.» Pigghia lu Re e cci detti cent'unzi; e idda las­
sau lu figghiu e si nni iju. Lu Re avía 'na figghia nica­
redda, e si mìsiru a jucari tuttidui, e la figghia di lu Re 
avía un pumu d'oru e tuttidui arruzzulavanu stu pumu. 
Lassamu jiri a chisti chi jucavanu, e pigghiamu a chidda 
chi iju a fari la festa a San Micheli Arcangilu. Intantu lu 
Re dicía: – «'Unquà chidda si vinni a vìnniri a sò figghiu 
pri fari la festa a San Micheli Arcangilu, e jeu, chi poz­
zu, nun cci fazzu nenti.» Subbitu chiamau 'na pocu di 
mastri e fici fari 'na cappella dintra, accattau 'na statua 
di San Micheli Arcangilu, e cci fici la festa; comu cci 

30

Fiabe novelle e racconti popolari siciliani – Vol. III 

Giuseppe Pitrè

fici la festa, cci misi lu velu davanti la statua, e nun si 
cci vutau cchiù.

Pigghiamu a li du' picciriddi chi jìanu criscennu jornu 
pri jornu. Lu picciriddu, chi si chiamava  Pippinu, era 
fattu beddu grannuzzu, e li Cunsigghieri di lu Re dicìa­
nu: – «Maistà, chi fa? nenti fa cu chistu; chi cci havi 
forsi a dari a chissu a sò figghia?» Dici: – «'Unquà ch'hè 
fari? lu pozzu mannari?» Dici: – «Lu manna a fari mir­
canzia; cci fa dari lu cchiù tintu bastimentu, e lu portanu 
a mezzu mari e lu lassanu jiri; e accussì iddu s'annega.» 
A lu Re cci piacíu chistu, e cci dissi: – «Pippinu, ha' a 
jiri a fari 'na mircanzia. Pensa; hai tri jorna di tempu di 
'nzoccu ha' a carricari lu bastimentu.» Lu picciottu, la 
sira, ogni notti a pinsari 'nzoccu avía a carricari, e 'ntra 
du' siri nun potti pinsari nenti. L'ultima sira pensa pensa, 
e si misi a chiamari a San Micheli Arcangilu. Cci cum­
pariu San Micheli Arcangilu e cci dissi: – «Nun ti scu­
raggiri; dicci a lu Re ca ti càrrica un bastimentu di sali.» 
Lu 'nnumani Peppi si susíu tuttu cuntenti; e lu Re ci dis­
si: – «Pippinu, chi ha' pinsatu?» Dici: – «Sò Maistà mi 
càrrica un bastimentu di sali.» A tutti cci piacíu; dici: – 
«Megghiu, pri sfunnari cchiù allura!» Ficiru carricari lu 
bastimentu di sali; Peppi addumannau licenza cu tutti, e 
si nni iju. Lu capitanu tirau li veli e cuminciau a camina­
ri; arrivannu unni cci parsi a iddu, lu lassau sulu 'mmen­
zu mari e iddu si nni iju cu n'àutru bastiminteddu chi s'a­
vía purtatu appressu. Peppi ddocu, comu fu lassatu, lu 
bastimentu era ciaccatu, cuminciau a tràsiri acqua, ba­

31

Fiabe novelle e racconti popolari siciliani – Vol. III 

Giuseppe Pitrè

cazziava34, e Peppi cuminciau a gridari: – «Oh Bedda 
Matri!   oh   Signuri!   San   Micheli   Arcangilu,   ajutatimi 
vui!!»   San   Micheli   Arcangilu   ddocu   cumparíu,   e   fici 
cumpàriri un bastimentu tuttu d'oru, e tira pri un paisi 
unni cci dissi  San Micheli Arcangilu. L'abitanti comu 
vittiru vèniri stu bastimentu, jeru a vìdiri s'era pri paci o 
pri guerra e cci dumannaru. Peppi cci dissi: – «Vegnu 
pri paci e nun vegnu pri guerra.» Lu Re ddocu 'nvitau a 
tavula a Peppi e a stu galantomu, – pirchì lu Re nun sa­
pía chi chistu era S. Micheli. – Jeru a manciari nni stu 
Re; e purtavanu un sacchiteddu di sali 'n sacchetta, pir­
chì San Micheli sapía chi ddà nun si usava; e comu si 
misiru a tavula, jeru pri tastari lu mangiari, ed era grèviu 
comu la pagghia35. Dici: – «Ma pirchì stu mangiari ac­
cussì?» Dici lu Re: – «Nuàvutri accussì l'usamu.» Pig­
ghiau San Micheli Arcangilu, dici: – «Peppi, pigghia ssu 
sacchiteddu.» Pigghiau lu sacchiteddu; pigghiau n'antìc­
chia di sali, e lu misi 'n capu lu mangiari e lu riminau, e 
cci dissi a lu Re: – «Maistà, Vossa gusta ora ssu man­
giari.»   Lu   Re   dissi:   –   «Bellu   è!   e   di   chistu   nn'aviti 
assai?» – «Nn'haju un bastimentu.» – «E va caru?» – 
«Va a pisu comu l'oru.» Dici lu Re: – «Allura mi lu pig­
ghiu tuttu jeu.»

Comu fineru di mangiari cuminciaru a carrïari stu sali 
e pisavanu. 'Ntra un latu cci mittìanu sali, e 'ntra unu 

34 Qui Beppe, appena lo lasciò, il bastimento era rotto (ciaccatu, fesso); co­
minciò ad entrarvi acqua; beccheggiava. (Bacazziari, voce non marinaresca; 
perché il narratore, salaparutano, era contadino).

35 Insipido come paglia.

32

Fiabe novelle e racconti popolari siciliani – Vol. III 

Giuseppe Pitrè

oru. Comu si lu pigghiau tuttu lu Re, Peppi s'adinchíu lu 
bastimentu d'oru;36 dumannaru licenzia e si ni jeru a jiri 
la città di Peppi.

Lassamu  a chisti chi caminavanu `ntra mari, e pig­
ghiamu a la figghia di lu Re chi stava sempri a lu balcu­
ni a taliari cu l'ucchialuni si vinía stu Peppi. San Micheli 
Arcangilu quann'eranu vicinu spiríu e fici spirìri lu ba­
stimentu d'oru, e fici cumpàriri chiddu di prima. La fig­
ghia di lu Re comu vitti lu bastimentu, tutta cuntenta: – 
«Papà, dici, chi veni Pippinu! Papà, chi veni Pippinu!» 
Comu arrivau 'n portu, Peppi iju a la casa a vasari li 
manu a lu Re, e cci dissi chi mannassi a scarricari lu ba­
stimentu.   Subbitu  lu Re  mannau  a  scarricari   lu basti­
mentu, e s'adinchi una càmmara d'oru; a lu mezzujornu 
cci fu 'na tavulata e mangiaru e si divirteru.

Passati n'àutra pocu di jorna cci dissiru li Cunsigghie­
ri a lu Re: – «Maistà, nenti fa, Vossa vidi.» Dici lu Re: – 
«Unquà ch'hè fari?» – «Cci manna a fari 'n'àutra mircan­
zia37.» Lu Re cci dissi, dici: – «Peppi, pensa 'nzoccu ha' 
a carricari, chi dumani ha' a jiri a fari 'n'àutra mircan­
zia.» Iddu la notti 'un durmia, a pinsari 'nsoccu avia a 
carricari. Si vutau cu S. Micheli Arcangilu e cci cumpa­
ríu: – «Nun ti scuraggiri, dici lu Santu, cci sugnu jeu. 
Quannu hai di bisognu, chiama a mia. Chi hai?» Dici:– 
«Hè jiri a fari 'n'àutra mircanzia, e sugnu cunfusu 'nzoc­

36 Si riempì il bastimento di oro.
37 Maestà, dicono i Consiglieri, badi (vassa vidi) che in questa modo ella 

non riesce a nulla.

33

Fiabe novelle e racconti popolari siciliani – Vol. III 

Giuseppe Pitrè

cu hê carricari.» Dici lu S. Micheli: – «Fatti carricari un 
bastimentu di gatti.»

Lu 'nnumani comu agghiurnau dici lu Re: – «Chi ha' 
pinsatu, Peppi?» Dici: – «Tutti cosi; m'havi a carricari 
un bastimentu  di gatti.» Lu Re jittau un bannu:  Tutti 
chiddi pirsuni chi hannu gatti, li purtassiru a lu palazzu  
di lu Re; e iddu l'accattau. Peppi fici adinchiri, a lu soli­
tu, lu bastimentu, addumannau licenzia e si nni iju. Arri­
vannu cchiù 'n funnu di lu stissu postu38, lu capitanu lu 
lassau di nuovu; e chiddu, a lu solitu, stava pi annïàrisi; 
cuminciau a chiamari ajutu, chiamau a S. Micheli Ar­
cangilu, e subbitu iddu cci cumparíu; fici cumpàriri lu 
stissu   bastimentu   d'oru   e   si   abbïaru   pri   'n'àutra   città. 
Comu vittiru stu bastimentu d'oru, subbitu la 'mmasciata 
si vinía pri paci o pri guerra; cci dissiru chi vinianu pri 
paci;   e   lu   Re   li   'nvitau   a   mangiari   a   tavula   cu   iddu. 
Quannu fu ura di mangiari si misiru a tavula e ad ogni 
piattu cc'era misu un scupuneddu di giummàra39. Comu 
li vitti Peppi dici: – «E pirchì sti scupunedda?» Dici: – 
«Ora lu viditi,» dici lu Re. Comu cuminciaru a mangia­
ri, cuminciaru a nèsciri 'na gran quantità di surci, e ac­
chianari 'ntra la tavula e mangiari 'ntra li piatta, e iddi cu 
li scupunedda avianu a cacciari li surci. Allura San Mi­
cheli: – «Peppi, cci dissi, va pigghia ddu saccu chi pur­
tamu ccà.» Peppi si susíu e pigghia lu saccu ch'era 'ntra 
la càmmara, lu sciugghíu e lassau quattru gatti, chi as­

38 Giunto il bastimento più in là del luogo ov'era giunto la prima volta.
39 Una scopa da cefaglione.

34

Fiabe novelle e racconti popolari siciliani – Vol. III 

Giuseppe Pitrè

saltaru li surci e nni ficiru 'nna carnèra40. Lu Re comu 
vitti sti gatti:– «Uh! chi bell'armaluzzi! e nn'aviti assai 
di st'armali?» – «Nn'avemu un bastimentu.» – «E vannu 
cari?» – «A pisu comu l'oru.» Comu si livaru di tavula li 
mannaru ad arricogghiri, e si li pigghiau tutti lu Re; li 
pisava; a un latu oru, a un latu gatti; e Peppi jinchiu di 
novu lu bastimentu, d'oru. Comu jincheru lu bastimentu, 
d'oru, s'addumannaru licenza, tiraru li vela e partèru.

Pigghiamu a la figghia di lu Re, ch'era a lu balcuni e 
taliava quannu vinía stu Pippinu; e comu lu vitti affac­
ciari cu ddu bastimentu chi partiu: – «Papà, papà, dici, 
Pippinu veni!...» e si mittía a ballari. Comu Pippinu arri­
va a lu portu, scinni e va a lu Palazzu; lïau li manu a lu 
Re41, s'abbrazzau e si vasau cu la figghia di lu Re; e cci 
dissi a lu Re di jirisi a scarricari lu bastimentu; e di novu 
si jinchíu 'n'àutra cammaruna d'oru. Lu mezzujornu poi 
jeru a tavula; si misiru a mangiari; e finutu di mangiari 
si nni jeru a ripusari. Allura li Cunsigghieri jeru arré nni 
lu Re a dìricci li soliti cosi; lu Re cci dissi: – «Lassamu­
lu arripusari 'na uttina di jorna.» Passati  li ottu jorna, 
dici: – «Peppi, dumani ha' a jiri a fari 'na mircanzia.» La 
sira si misi arrè a pinsari chi avía a carricari e si vòta cu 
San Micheli Arcangilu. San Micheli Arcangilu cci cum­
paríu, dici: – «Nun ti scuraggiri; dicci chi ti càrricanu un 
bastimentu di favi.» Comu agghiurnau: – «Peppi , ch'ha' 
pinsatu?» – «Papà, Vossa mi fa carricari un bastimentu 

40 Un carnaio.
41 Baciò le mani al Re.

35

Fiabe novelle e racconti popolari siciliani – Vol. III 

Giuseppe Pitrè

di favi.» Pigghiaru un bastimentu di favi, s'addumannau 
'na billissima licenza, e partíu; e lu capitanu lu lassau in­
tra lu cchiù funnu mari , e si ni turnau. Comu si ni tur­
nau, lu bastimentu cuminciau a jiri traviannu, e Peppi si 
vutau cu San Micheli Arcangilu. San Micheli Arcangilu 
subbitu camparíu cu lu solitu bastimentu d'oru, e tiraru 
pi 'n'àutra cità. Arrivannu a lu portu, subbitu la 'mma­
sciata si jia pri paci o pri guerra. Dici: – «Vegnu pri paci 
e nun vegnu pri guerra.» Lu Re di ddà cità era 'na don­
na; sta Riggina 'nvitau a chisti lu mezzujornu a mangiari 
ddà.   Lu   mezzujornu   jeru   ddà,   si   misiru   a   mangiari, 
comu  fineru di mangiari, pigghiau idda e cci  dissi:  – 
«Vulemu fàrinni 'na jucata a li carti?» E si misiru a juca­
ri a zicchinetta42  cu San Micheli Arcangilu. Chista era 
jucatura, chi cu' jia ddà, tutti chiddi omini chi pirdianu, 
li mittía 'ntra un suttirraniu. Comu si misiru a jucari cu 
San Micheli Arcangilu, San Micheli Arcangilu sempri 
niscía grana, chi nun cci finìanu mai; S. Micheli Arcan­
gilu avía persu assai e cci dissi a Peppi ch'avia misu un 
paru di 'nguanti: – «Lèvati ssi 'nguanti.» Iddu si li livau, 
si misiru a jucari arrè, e vincía S. Micheli Arcangilu; 
comu San Micheli vitti chi cci avía vinciutu tutti chiddi 
chi avía persu, e 'n'àutra pocu d'idda, e la stava spussi­
dennu; idda lu 'nvitau a guerra; si puntau l'ura; idda pig­
ghiau tutti li so' soldati, li misi in ordini, e si nni jeru a 
lu campu e cu San Micheli e Peppi suli cu li spati, e si 
misiru a battiri. San Micheli Arcangilu fa vèniri 'na fu­

42 Jucari a zicchinetta, giocare a toppa (giuoco di carte rovinoso).

36

Fiabe novelle e racconti popolari siciliani – Vol. III 

Giuseppe Pitrè

riata di ventu, e li fici annurvari a tutti cu la terra; e poi 
tagghia lu coddu a la Riggina. La testa allura l'appizza a 
la spata e si nni va a la cità. Comu arrivau ddà tutti l'ac­
cugghieru pirchì nun la putianu vìdiri43, e cci dissiru: – 
«Vulemu a vossia pri Re, vulemu a vossia pri Re!» Iddu 
dici: – «Jeu nun pò essiri, lu faciti vuàvutri, chi jeu su­
gnu a 'n'àutra banna Re.» A la testa cci ficiru 'nna bella 
gàggia di ferru e l'appizzaru a 'nna cantunera; e San Mi­
cheli cu Peppi si nni jeru a lu palazzu unn'era la Riggi­
na. Comu si nni jeru ddà, pigghia li chiavi e apri lu sut­
tirraniu, e vidi tanti genti tutti muffuti e affamati, e assai 
morti. Comu vitti accussì cci dissi a Peppi: – «Va pig­
ghia un saccu di favi.» Iju a pigghiari un saccu di favi e 
cci li sbarraru ddà44, e chiddi si li mangiaru comu fussiru 
majali. Mentri fici fari 'na pocu di brodu; fici mangiari a 
tutti, e fici jiri ognunu a la sò casa. Vinníu tutti ddi favi 
a pisu comu l'oru, pirchì 'nta ddà città favi nun cci nn'e­
ranu; carricau lu bastimentu d'oru; si pigghiau 'na pocu 
di suldati; dimannau licenza nni ddà cità, e partíu. Arri­
vannu chi facìanu vicinu la cità di Peppi, jittaru 'na can­
nunata pri salutu; lu Re nni jiccau 'n'àutra.

Pippina, chi accussì si chiamava la figghia di lu Re, 
affacciata a lu balcuni, e vidi stu bastimentu d'oru, pir­
chì nun cumpariu, cu banneri novelli; e lu iju a diri 'n 
currennu a sò Papà, e cci dissi: – «Papà, Pippinu veni!» 
Comu arrivaru a lu portu, mannaru la 'mmasciata pri ji­

43 Perchè (i popoli) odiavano la regina.
44 Andò a prendere un sacco di fave, e gliele riversò là.

37

Fiabe novelle e racconti popolari siciliani – Vol. III 

Giuseppe Pitrè

risi a scarricari lu bastimentu; lu Re subbitu mannau e 
cuminciau a scarricari cu S. Micheli Arcangilu. Peppi cu 
li so' surdati scinnèru, e si nni jeru a lu palazzu; ddà lïau 
li manu a sò Papà; lu mezzujornu cci fu 'na gran tavula­
ta: lu mezzujornu a tavula tutti, mentri chi manciavanu, 
S. Micheli Arcangilu cci dissi a lu Re: – «Vui avivu 'na 
statua di San Micheli Arcangilu; un annu cci facìstivu la 
festa e poi nun cci nn'âtu fattu cchiù; pirchì? forsi chi vi 
mancanu li grana?» Dici lu Re: – «Nun mi cci haju vu­
tatu cchiù.» – E S. Micheli cci dissi: – «Jèmula a vìdiri 
sta statua.» Jeru a vìdiri sta statua, ed era tutta muffuta; 
pigghiau S. Micheli Arcangilu, comu la vitti, un dissi 
nenti; si jeru a'ssittari e si mìsiru di novu a mangiari. 
Comu finèru di mangiari  cci dissi, dici:– «Ebbeni  jeu 
sugnu S. Micheli Arcangilu, maritati a chissi dui, e sicu­
tati a fari la festa a S. Micheli Arcangilu.» Ddocu li ma­
ritaru, li binidicíu S. Micheli Arcangilu, addumannau li­
cenzia e si nni iju. Comu si nni iju, chiddi po' lu 'nnuma­
ni ficiru 'na bella tavulata; cuminciaru a jittari cunfetti e 
mezzu munnu45. Peppi e Pippina eranu cuntenti, lu Re si 
livau la curuna e la misi a Peppi, e cci fu festa granni. 
Accussì

Iddi arristaru maritu e mugghieri
E nuàvutri ccà comu li sumeri.

Salaparuta46.

45 I confetti che si gettano dagli sposi usciti di chiesa tengon luogo, delle 
noci che i nuovi sposi romani davano a' fanciulli. E menzu munnu e molte altre 
cose (dolci ec.)

46 Raccontata al sig. Leonardo Greco da Calogero Fasulo.

38

Fiabe novelle e racconti popolari siciliani – Vol. III 

Giuseppe Pitrè

VARIANTI E RISCONTRI

Una variante è in GONZENBACH, n. 76: Die Geschichte von Giu­
seppino. Però Giuseppino è figlio di re, va sperso pel mondo ed è 
preso per istallone di corte da un re, per consiglio della figlia. 
Nell'ultimo dei tre viaggi, Giuseppino carica uniformi di soldati, e 
venuto a gara con un re capo di flotta, gli vince i soldati: essendo­
si questo spaurito davanti a quegli uniformi che credette tutti uo­
mini. (Vedi pure la nota 76 del Köhler).

Per la regina che gioca a carte e vince, vedi le nostre n. XXIV 
e XXVI; per le maligne insinuazioni dei cortigiani invidiosi della 
fratellanza tra Beppe e Beppina, vedi la XCIX.

39

Fiabe novelle e racconti popolari siciliani – Vol. III 

Giuseppe Pitrè

CXVII.

Grigòliu Papa.

Cc'era 'na vota un frati e 'na soru; stu frati e sta soru si 
vulevanu 'stremu bèniri; tanta la bemmulenza chi s'avìa­
nu, ca la soru niscíu gràvita. Ddoppu li novi misi ha par­
turutu e ha fattu un beddu figghiu màsculu: l'hannu vat­
tiatu e cci hannu misu Grigòliu; hannu fattu fari 'na ca­
scitedda cu cosi d'oru, 'nfasciagghi d'oru, e l'hannu chiu­
su ddà e poi l'hannu mannatu a jittàri a mari. Sta casci­
tedda si la purtau lu mari; sbatti di ccà, sbatti di ddà, un 
piscaturi chi piscava la vidi e la va a pigghia; la grapi: – 
«Oh! picciriddu mio, dici, e comu, cu sti gioj, e senza 
patri e matri?» Ha pigghiatu e cci l'ha purtatu a la casa a 
sò mugghieri. La mugghieri avía parturutu di friscu, e 
comu vitti stu picciriddu si umbrau; dici: – «E stu picci­
riddu cu' vi lu detti? Io chi vogghiu figghi d'àutru!» – 
«Nenti, mugghieri mia; jivi a piscari e lu truvai a mari.» 
– «Io chi sàcciu chi mi cunti! cu' sa chi cummìni, e poi 
mi veni a cunti chiacchiari e patòcchiari47.»

'Unca stu picciriddu criscía cu li figghi di lu piscaturi, 
e criscía ad ura e a puntu. Quannu cci parsi ad iddu, lu 
piscaturi lu mannò a la scola 'nsèmmula cu li so' figghi. 
Li picciriddi si sannu comu su': sempri si stizzunìanu. Li 
figghi di lu piscaturi 'na jurnata cci dicinu a Grigòliu: – 

47 È comune il detto: Chiacchiari, patòcchiari e tabbaccheri di lignu, lu  

munti non ni 'mpigna, cioè le parole son parole e non valgon nulla.

40

Fiabe novelle e racconti popolari siciliani – Vol. III 

Giuseppe Pitrè

«Vattinni, ca tu nu nni si' frati, ca mè patri t'asciò 'nta 
'na  cascitedda  a  mari.»  Mischinu,   si   nni   va  a la  casa 
chiancennu. – «Chi hai, figghiu mio?» cci dici lu pisca­
turi. – «Nenti; vassía m'havi a diri siddu io a vassía cci 
sugnu figghiu o no; cà li me' frati mi dicinu ca io nun 
cci sugnu figghiu, ca m'asciò 'nta 'na cascitedda a mari.» 
– «No, figghiu mio, ca io a iddi asciai 'nta 'na cascitedda 
a mari, no a tia.» Supra sta palora chi cci dissi sò patri, 
lu picciriddu si cuitò. Ddoppu jorna, li so' frati princi­
piaru arreri: – «Vattinni, ca fusti asciatu 'nta 'na casci­
tedda   a   mari.   Mè   patri   a   posta   ti   lu   dici   ca   cci   si' 
figghiu!»   Grigòliu   iju   a   la   casa:   –«Patri,   vassía   ora 
m'havi  a diri la virità: cu' è mè patri e mè matri?» – 
«Figghiu mio, mentri tu lu vò' sapiri, senti ccà: Io 'na 
jurnata jivi a mari, vitti 'na cascitedda a mari e la pig­
ghiai; grapu e viju ca cc'era un picciriddu 'mmenzu cosi 
d'oru. La cascitedda la sarvai cu li cosi d'oru, e lu picci­
riddu si' tu. Chisti su' li cosi chi avivi misi quannu io ti 
truvai a mari.» Ha pigghiatu la cascitedda e li 'nfasciag­
ghi e cci l'ha prisintatu. Mischinu, comu 'ntisi stu discur­
su, dici: – «Patri mio, vassia m'havi a pirdunari, ma io 
hê jiri a circari cu' è mè patri e mè matri.» Si spartíu cu 
sò patri lu piscaturi, e partíu; e si misi a caminari. 'Un 
sapennu li strati, java sempri dumannannu d'unni iddu 
avía a pigghiari. Caminu facennu si iju a'rriddùciri di jiri 
a turnari 'n facci di sò matri. Comu turnò ddà, misi a fari 
lu maistru di scola, e 'n facci cci stava 'na giuvina ca era 
sò matri. Sta giuvina vidennu a stu picciottu cci piacíu, e 

41

Fiabe novelle e racconti popolari siciliani – Vol. III 

Giuseppe Pitrè

'un facía àutru chi diri: – «Oh! chi beddu giuvini! io mi 
lu pigghiría pi maritu!» 'Na jurnata, lu mannò a 'mmitari 
pi jiri a manciari a la sò casa. Ddà cci fici tanti cirimo­
nii, ca lu picciottu si nni 'nnamurau; e talía ora, talía poi, 
si spijàru di pigghiarisi pi maritu e mugghieri. Dici lu 
picciottu:   –   «Maritàmunni,   e   prestu,   pirchì   io   sugnu 
sulu, e haju bisognu lu mè sirvimentu.48» Hannu nisciu­
tu li fidi e s'hannu maritatu.

La sira chi si maritaru, lu picciottu, primu pinseri chi 
appi, di purtàrisi la cascittina chi cci avía datu lu pisca­
turi. A la finuta di lu trattamentu, li picciotti si nn'hannu 
jutu nni la sò cammara. Lu maritu misi la cascittina su­
pra lu tavulinu. La mugghieri, ch'era la matri, comu vidi 
stu baullu scoppa a chianciri; e 'nta idda pensa e dici: 
«Chistu havi a essiri mè figghiu!» – «Ma chi hai? cci 
dici lu maritu. Chi t'avvinni? Parra!» Idda 'un dava vuci: 
lu maritu curri e va chiamari lu cugnatu; trasi lu parrinu: 
– «Chi cc'è? cci dici a la soru. Chi t'avvinni, suruzza 
mia?» – «Nenti, cci dici la soru; talía chi cc'è supra ssu 
tavulinu!»   Comu   lu   parrinu   vidi   la   cascittina,   rumpi 
puru iddu a chianciri e nun si potti tèniri cchiù. – «Ma 
vuàtri, cci dici lu picciottu, cu stu chiantu mi dati scàn­
nalu49. Parrati: chi cc'è?» Lu parrinu, strittu, cci dici: – 
«Ora sai chi è? Tu si' figghiu mio e di mè soru. Quannu 

48 Nel basso volgo la moglie è destinata a' servizi della casa; e l'uomo nel 
cercarne una non mette avanti che la ragione del servizio ch'egli ha bisogno. 
Un proverbio celebra queste due cose: Amuri di matri, e sirvimentu di mug­
ghieri.

49 Mi mettete in sospetto, mi date a pensare.

42

Fiabe novelle e racconti popolari siciliani – Vol. III 

Giuseppe Pitrè

nascisti, nui ti mannamu a jittari 'nta sta cascittina, e ora 
ca ti videmu, chiancemu lu piccatu chi ficimu.» – «E 
bonu, cci dici lu picciottu, 'un cc'è bisognu di chianciri, 
ca lu piccatu di vuàtri lu vaju a scuttu io.» Dicennu ac­
cussì, parti e si nni va 'nt'ôn voscu. Si metti 'nta 'na grut­
ta e si metti a fari pinitenza.

Passannu   tanti   anni   ed   anni   ca   facía   pinitenza,   a 
Roma morsi  lu Papa; e li Vìspichi eranu arrisorti50  di 
fari lu Papa, ed eranu 'nchiusi 'ntra na càmmara pi fari lu 
Papa novu. Dici ca lu Papa si facía a tempi ca avìanu a 
jittari 'na palumma e a cu' sta palumma cci pusava di su­
pra era fattu Papa. Sta palumma sbattía 'nta sta càmmara 
ca nun si  putía dari paci, e nun vulía pusari supra di 
nuddu. 'N vidennu chistu, cci hannu graputu 'na finestra 
pi vìdiri chi facía. La palumma nesci, e unni si va a teni 
vulannu? unn'era Grigòliu chi facía pinitenza. Arrivannu 
davanzi la grutta la palumma si firmau; li Vispichi chi 
stavanu cull'occhi supra d'idda, comu la vidinu 'mpinci­
ri, scìnninu e vannu nna la grutta. Comu la palumma vit­
ti sta prucissioni di Vìspichi, Canonaci e Cardinali, gra­
pi l'ali arreri e si 'nfila 'nta la grutta; e li Vìspichi appres­
su d'idda. Comu tràsinu, vìdinu la palumma pusata su­
pra la testa di stu poviru rimitu; s'addinòcchianu e l'adu­
ranu pi Papa. Poi si lu pigghianu e si lu portanu 'n pru­
cissioni a Roma. Cci fu 'na gran festa e a stu Papa cci 
misiru Grigòliu Papa.

50 E i vescovi aveano risoluto.

43

Fiabe novelle e racconti popolari siciliani – Vol. III 

Giuseppe Pitrè

Ddoppu chi stu Papa s'arrisittau, scrivi 'na littra a sò 
patri ed a sò matri e cci manna a dici ca tantu lu piccatu 
ch'avía scuttatu51, ca avia addivintatu Papa. – «Lu vostru 
piccatu, cci scrivi ha statu la mè furtuna. Pirciò vinniti e 
dati pi limosina lu tuttu, e vinitivìnni ccà a Roma, pi gu­
dìrivi pi sempri uniti.» Comu lu patri e la matri ricivinu 
sta littra, granni fu la cuntintizza. Vìnninu tutta la roba, 
e nni fannu limosina. Si 'mmarcanu, e si nni vannu nni 
sò figghiu. Quali cuntintizza pòttiru pruvari stu patri e 
sta matri truvannusi cu sò figghiu! quali cuntintizza di 
Grigòliu Papa di aviri a sò patri e a sò matri 'nsèmmula 
cu iddu!

Iddi arristaru filici e cuntenti,
E nuàtri arristamu senza nenti.

Palermo52.

VARIANTI E RISCONTRI

Una versione, verso la fine preferibile alla nostra, è col titolo 
Von Grivòliu, n. 85 delle Sicil. Märchen; ove è detto che il fratel­
lo e la sorella, genitori di Gregorio, dopo di essere stato fatto un 
nuovo papa, andarono a Roma per confessarsi dell'antico peccato, 
e per vedere di essere assoluti. Ai quali Gregorio diè l'assoluzio­
ne, e si diè a conoscere per figlio. Vi manca tutta la parte che si 
riferisce alla cassetta ove fu chiuso Gregorio sino alla partenza di 
questo dalla casa del pescatore; la quale si riscontra nella nostra 
novella.

51 Che egli avea sì aspramente scontato il peccato ecc.
52 Raccontata da Giovanni Patuano.

44

Fiabe novelle e racconti popolari siciliani – Vol. III 

Giuseppe Pitrè

Una versione livornese diede KNUST, col titolo:  Das Kind der  
Geschwister, che è pure nell'originale italiano: Il figliuolo di ger­
mani. (Italienische Volksmärchen, n. 7).

Tutta insieme questa tradizione, scrive il Köhler, è la Leggen­
da di Gregorius aus dem Stein. Vedi la prefazione del D'ANCONA 
alla  Leggenda di Vergogna  e  la  Leggenda di Giuda. Bologna, 
1869, nella Scelta di curiosità letterarie, vol. 99. A questo propo­
sito il Köhler cita l'opera di FRIEDRICH LIPPOLD, Ueber die Quelle  
des   Gregorius   Hartmann's   von   Aus  (Leipzig,   1869,   pag.   50   e 
seg.) Alla quale potrebbero anche aggiungersi i Beiträge zur Kri­
tik und Erklärung des Gregorius Hartmann's von Aue, von JOSEF 
EGGER. (Graz, Lubensky, 1872). Vedi pure a pag. 398 del Jahrbu­
ch f. rom. ecc. VII, 4.

Il principio confronta con Re Sonnu, n. 1 del Nuovo Saggio di  

fiabe e novelle pop. sic. di G. PITRÈ.

Il bambino esposto, trovato da un contadino e cresciuto coi fi­
gli di lui, e le loro infantili questioni, e la partenza di esso dalla 
casa del padre adottivo, trovansi pure nella  Storia di Florindo e 
Chiarastella. (Bologna, Alla Colomba 1805).

Il padre che va a' piedi del Papa suo figlio è pure nella novella 
Ah! figlio mio Dottore! in nota all'Acqua e lu sali, n. X di questa 
raccolta.

45

Fiabe novelle e racconti popolari siciliani – Vol. III 

Giuseppe Pitrè

CXVIII.

Lu Santu Papa Silvestru.

Si raccunta e si rapprisenta ca cc'era un Re, e si chia­
mava Custantinu. Stu Re era maritatu, e puru si vulía pi­
gliari 'n'àutra muglieri: scrivi a Sò Santità Papa Siivestru 
ca si vulía maritari arría53. Papa Silvestru cci manna a 
diri: – «Iu nun vogliu jiri contra la Divinità.» Iddu cci 
dici: – «Ma vu' aviti a fari cuomu vi dicu i', si no, ap­
priessu ppi bu' cci sarrannu guai.» – «Faciti cuomu vuli­
ti; sta libirtà nun vi la dugnu mai, nun sgradìsciu lu cu­
mannu di Diu54.» Tannu Custantinu lu manna a'mminaz­
zari: – «E si nun faciti cuomu vi dicu iu, priestu la fuga 
vi fazzu pigliari.»

Lu Papa Silvestru, attimurutu di Diu, cci detti locu, e 
si nni iju 'nta un voscu a fari orazioni. Ddà Gesù Cristu 
cci   fabbricau   'na   Chiesa   pi   fari   orazioni   a   sò   piaciri. 
Fuoru tanti li prighieri di Papa Silvestru fidili, ca Gesù 
Cristu mannau 'na lebbra a Custantinu ca lu jittau 'nta un 
funnu di liettu ca mancu vutàrisi si putía. Misi a chiama­
ri ajutu, e manna li servi a chiamari li mièdici, ma ni­
sciunu cci potti dari ajutu nni dda malatia. Custantinu si 
cunfunníu, e tannu fici un sonnu priziusu: lu sonnu si 
spiega e dici: – «'Un cci hannu pututu filòsami nè miè­
dici, sulu ci pò lu riparu di Papa Silvestru.» La matina 

53 Arria o arreri, di nuovo.
54 Non trasgredirò il comando di Dio.

46

Fiabe novelle e racconti popolari siciliani – Vol. III 

Giuseppe Pitrè

quannu   agghiurnau,   si   livau   tuttu   allegru   e   si   misi   a 
chiamari tutti li so' Cunsiglieri. – «Cunsiglieri mia, dati­
mi ajutu di stu sonnu ca m'haju sunnatu, di Papa Silve­
stru io l'aspiettu l'ajutu; si lu putiemu truvari, cu' sa unni 
si nni iju.» E iddi rispunninu: – «Lu cunsigliu è cun­
chiudutu: s'havi a truvari stu Papa Silvestru.» Rispunni 
Custantinu e cci dici: – «Pigliàtivi quantu truppi ca vuli­
ti , e jìtilu a circari.» Ha partutu lu Generali e si nn'ha 
jutu a circulari lu vuoscu. Trovanu 'na piccula Chiesa ca 
paría 'na casa, e vitti 'na pirsuna a giru di dda casa. Ci 
dici lu Generali: – «Dimmi chi cosa si'?» – «I' sugnu cri­
stianu.» – «Si' forsi lu Papa Silvestru?» – «Sì, sugnu lu 
Papa Silvestru: chi cumanna lu miu Generali?» – «M'ha 
mannatu ccà lu Re Custantinu, che vi voli a casa a sò 
piaciri.» – «Iu si cci vulía dari piaciri, cci lu dava tuttu 
primu.» Rispunni lu Generali: – «Papa Silvestru, mi l'âti 
a fari stu piaciri, 'n casa di Custantinu âti a veniri.» Ri­
spunni Papa Silvestru: – «Tutti li piacira vi vogliu dari; 
datimi tiempu quantu mi dicu la santa Missa.» Piglia al­
lura tri còccia di rapi e dici: – «Chiantàmuli nni lu jardi­
neddu, ca doppu la Missa âmu a mangiari.» E li chian­
tau a la vista di lu Generali. Po' fici 'ngunicchiari55 tutti 
li truppi, e si vistíu a Missa. Cala l'angilu di Diu, e cci 
sirvía la Missa. Lu Generali e la truppa arristaru spavin­
tati vidiennu la gran billizza ca vidianu, e cala supra l'ar­
tàru la Curti cu la Trinnità. Quannu l'ostia spingíu56, lu 

55 'Ngunicchiari, inginocchiare.
56 Quando s'alzò l'ostia (alla Elevazione).
47

Fiabe novelle e racconti popolari siciliani – Vol. III 

Giuseppe Pitrè

Generali vitti Gesù Bamminu comu Diu ca farfaddiava57 
nna l'ostia e lu cuntau a li truppi. – «Chi billizza vìdiri a 
Diu 'n pirsuna!» Quannu spingíu lu càlaciu, vitti propria 
lu sangu di nostru Signuri Gesù Cristu. Ebbreu era, e 
cristianu si  fici. A la spidduta di la Missa,58  lu Santu 
Papa ringrazia a Diu di dd'Ebbrè' ca si fici cristianu. – 
«Generali,  vi  vuliti   vattïàri?»  Rispunni  lu  Generali:  – 
«Cu tuttu lu cori! ca vogliu fari la liggi divina.» Lu Papa 
Silvestru lu vattïàu, e iddu si fici cristianu, pri cridiri la 
liggi catolica. Lu Generali vosi vattïàri tutta la truppa, e 
si ficiru tutti cristiani pri cridiri la liggi catolica.

Doppu cci dissiru li truppi: – «Signuri Generali, ora 
ca vìttimu stu 'mrâculu di Diu, e semu fatti cristiani, ora 
mangiamu.» Lu Papa Silvestru cci dissi: – «Jamu  cu­
gliemu li tri rapi chi chiantammu.» Lu Generali nun cci 
vulía cridiri: jeru ddà, e truvaru la cosa cumpita. Lu Ge­
nerali   ristau  ammaravigliatu  vidiennu  ca  li  rapi  eranu 
belli e buoni di (da) cogliri. Scippa tri còccia di rapi e li 
duna a Papa Silvestru. Lu Papa Silvestru 'ccuminzà' a 
dividiri ddi tri rapi a tutta la truppa, e cci abbastaru, e si 
nni sazziaru, e ristaru spavintati di lu gran miraculu chi 
Diu cci cuncidía. Lu Generali iju a pigliari lu Re Cu­
stantinu: pigliaru ad iddu e lu purtaru arraddatu59 'nta un 
linzuolu, e lu purtaru 'n siggetta. Cuomu agghicàru, lu 
Re Custantinu dimannà' pirdunu, e lu Santu Papa Silve­

57 Sfavillava, scintillava, risplendea nell'ostia. Farfaddiari, voce di effica­

cissima forma e significato.
58 Alla fine della messa.
59 Ravvolto.

48

Fiabe novelle e racconti popolari siciliani – Vol. III 

Giuseppe Pitrè

stru cci dissi: – «'Nquà iu haju a 'sgradiri lu cumannu di 
Diu? Iu sgradiennu lu cumannu di Diu, nun putía fari sti 
miraculi.» Rispunni lu Re Custantinu e dici: – «Ma nud­
du riparu cci  pò pri mia?» Rispunni  Papa Silvestru e 
dici: – «Cci pò lu riparu! Vi vuliti fari cristianu pri cridi­
ri la liggi catolica: e cridiennu la liggi catolica, aviti la 
saluti cuomu l'avìavu prima.» Lu Papa Silvestru lu vat­
tïà'; duoppu ca lu vattïà', iddu cridi lu santu Battìsimu, 
duoppu ca cridi la fidi di lu santu Battìsimu, lu Papa Sil­
vestru lu lavà' cu l'acqua di lu santu Battìsimu, e ci pas­
sa dda gran malatia. Dipò' lu Re Custantinu fici la Co­
struzioni60 a li puopuli, fici la liggi santa; e dipoi lu sapi 
Diu cuomu murì'!

Resuttano61.

60 Custruzioni, per costituzioni, costituzione, legge.
61 Raccolta dal prof. Alfonso Accurso.
49

Fiabe novelle e racconti popolari siciliani – Vol. III 

Giuseppe Pitrè

CXIX.

Pilatu.

Dici ca 'na vota successi a Roma stu fattu. Un carrettu 
càrricu di balatùna caminannu nna vota pi 'na campagna 
sularina cci affussau la rota, e nun cc'era versu di niscil­
lu. Tira tira, all'urtimu la nisceru fora; ma comu lu ni­
sceru fora arristò un gran pirtusu ca spuntava 'nta 'na 
càmmara scurusa sutta terra. Dici unu di chiddi ch'eranu 
ddà: – «Cu' si cci voli calari ccà sutta stu pirtusu?» – 
«Io,» dici lu carritteri. – 'Nt'ôn dittu e un fattu hannu pri­
curatu   'na   corda   e   hannu   calatu   lu   carritteri   'nta   dda 
càmmara scurusa.

Mittemu ca stu carritteri si chiamava mastru Franci­
scu.   Dunca   mastru   Franciscu   calàtu   chi   fu   si   vôta   a 
manu dritta e vidi 'na purtera; la grapi e vidi un scuru ca 
si fedda. Si vôta a manu manca; lu stissu; va a lu muru 
davanti;   lu   stissu;   si   vôta   nn'arreri   e   comu   grapi   chi 
vidi? vidi un omu assittatu supra 'na sèggia c'un tavulinu 
pi davanti, pinna, calamaru e 'na carta scritta ca la java 
liggennu, e comu finía accuminciava da capu, e poi da 
capu arreri, e sempri cu l'occhi supra dda carta ca nun si 
li livava mai. Mastru Franciscu, ch'avía un curaggiazzu 
sparaggiatu62, cci 'ncugna e cci dici: – «Cu' siti vui?» 
Ma dd'omu nun cci arrispunníu, e sicutava a leggiri. – 
«Cu' siti?» cci spija arreri Mastru Franciscu; e chiddu, 

62 Maestro Francesco che avea un coraggio impareggiabile.

50

Fiabe novelle e racconti popolari siciliani – Vol. III 

Giuseppe Pitrè

pipa. A la terza vota, chiddu senza nè ciu nè bau cci dis­
si: – «Vôtati, lèvati la cammisa, e cu' sugnu ti lu scrivu 
darreri li spaddi. Quannu si' fora di ccà, vai nni lu Papa, 
e cu' sugnu ti lu fai leggiri d'iddu. Avverti però ca lu 
Papa sulu l'havi a leggiri.» Mastru Franciscu si leva la 
cammisa; si vôta; chiddu cci scrivi pi darreri li spaddi e 
poi s'assetta. Mastru Franciscu è veru ca era curaggiusu, 
ma  di  lignu nun era, e 'nta ddu mumentu  cci  java lu 
chiddu cincu cincu63. Si metti la cammisa: e poi cci spi­
ja: – «Ma quant'havi chi siti ccà vui?» Stava friscu ca 
chiddu cci arrispunnia!.. Chiddu s'assittau e comu si lu 
cuntu nun avissi statu. Ammàtula Mastru Franciscu cci 
riplicava chistu e chiddu: risposta 'un nni potti aviri mai. 
Quannu vitti ca era tempu persu fici signali a chiddi di 
fora ca lu tirassiru arreri cu la corda, e si fici tirari susu. 
Comu chiddi lu vìttiru, 'un la rifiguraru cchiù. Mastru 
Franciscu avia addivintatu biancu di tunnu64 ca paria un 
vecchiu di novant'anni. – «Chi fu? – Chi avvinni?» cci 
accuminzaru a diri tutti. – «Nenti, nenti, dici iddu, pur­
tàtimi nni lu Papa, ca m'haju a cunfissari.» Dui di chiddi 
ch'eranu ddà si l'hannu purtatu nni lu Papa; comu va nni 
lu Papa cci cunta lu fattu si leva senza tanti cirimonii la 
cammisa; e cci dici: – «Santità, liggiti!» Sò Santità leg­
gi: «Io sugnu Pilatu.» E comu dici accussì, lu poviru 
carritteri addiventa statua.

63 E in quel momento gli facea il c… lappe lappe (Chiddu, quello, detto del 

sedere; cincu, cinque).

64 Biancu di tunnu, bianco del tutto, intieramente bianco.

51

Fiabe novelle e racconti popolari siciliani – Vol. III 

Giuseppe Pitrè

E si dici ca chiddu era Pilatu, ca era cunnannatu a sta­
ri nna ddi suttirranii a leggiri sempri la sintenza chi iddu 
cci detti a Gesù Cristu, senza putiri livari mai l'occhi di 
dda carta. E

Chistu è lu cuntu di Pilatu
Chi 'un è sarvu nè dannatu.

Palermo65.

65 Raccontato dalla Messia.
Pilato  nella  tradizione  popolare   non è  salvo  né  dannato.  Egli   ricorre   in 

qualche motto popolare.

Di una casa ove si trovino ammalati ma non gravi si suol dire scherzando:

A la casa di Pilatu
Cu' è ciuncu e cu' è sciancatu.

In Carnevale un tale dice ad un altro: «Io mi vestu Ponziu, e tu?» – «Pila­
tu» risponderà quello; e il primo: «Vàsacci lu chiddu a cu' l'havi 'nchiappatu.» 
L'uno e l'altro motto però hanno il nome di Pilato per la rima. Si ha poi: Lava­
risinni li manu comu Pilatu; Trasìricci comu Pilatu 'ntra lu Credu.

52

Fiabe novelle e racconti popolari siciliani – Vol. III 

Giuseppe Pitrè

CXX.

Marcu dispiratu.

Stu Marcu era un judeu di chiddi chi fraggillaru a no­
stru Signuri, un judeu làdiu, làdiu, ca 'un si pò diri quan­
tu66. Quannu Gesu Cristu fu purtatu a la casa di Pilatu, 
stu Marcu cu un 'nguantuni di ferru cci detti 'na gran 
timpulata, ma accussì forti ca cci fici scuzzulari li denti 
di 'mmucca67. Pi stu gran sagrilègiu chi fici, lu Signuri 
lu cunnannò sutta terra a firriari sempri attornu a 'na cu­
lonna senza lintari mai68. Sta culonna stà ferma 'mmenzu 
'na càmmara tunna, e ddocu Marcu firría e firría sempri 
senza aviri paci nè abbentu. Dici ca di lu tantu firrïari 
ch'ha fattu, lu tirrenu ha ribasciatu tanti canni cchiù sut­
ta, e la culonna pari cchiù àuta chi nun era, pirchì stu 
Marcu havi chi fa sta vita, di quannu Gesu Cristu patíu 
la sô santa morti e passioni. Vonnu diri ca stu Marcu è 
dispiratu   pi   lu   rimorsu   chi   havi,   e   firriannu   firriannu 
duna   manacciati   a   la   culonna,   si   sbatti   la   testa   mura 
mura, e si pistunía, e si lamenta; ma cu tuttu chistu nun 
mori mai, pirchì la sintenza di Diu è ca st'omu havi a 
campari sina a lu jornu di lu Giudiziu.

Palermo69.

66 Di persona brutta e di brutto cuore si suol dire: Havi' 'na facci di lu judeu  

Marcu.

67 Gli fe' saltare tutti i denti dalla bocca.
68 Lintari, cedere riposarsi.
69 Raccontato dalla mia domestica Francesca Deodato.

53

Fiabe novelle e racconti popolari siciliani – Vol. III 

Giuseppe Pitrè

VARIANTI E RISCONTRI.

In una leggenda popolare siciliana inedita, che non mi è riusci­
ta d'avere intiera, son questi versi che accennano alla presente tra­
dizione:

…………….
Lu Judeu Marcu 'n pedi si spincíu
Cu 'na 'nguanta di ferru ben armatu
A Cristu detti un schiaffu fortimenti;
Di 'mmucca sdillintò li sagri denti:

Ecco però un'ottava che ricorda la medesima tradizione, e può 

servirle di cominciamento:

E cu 'na vogghia trânna si slanciau
Lu Juda-Marcu a lu Signuri Diu;
Di rabbia 'na guanciata cci tirau
Ca 'n terra menza facci cci scinniu:
E San Petru, piriculu 'un guardau,
Tagghia 'n'oricchia a ddu cani Judiu:
Gesù Cristu di 'n terra la pigghiau,
Unn'era la firita la junciu.

A cui segue questa mia nota: «Qui Giuda-Marco non è quel 
Malco di cui parla S. Giovanni, c. XVIII, ma quel Marcu dispira­
tu, che secondo le tradizioni popolari siciliane è condannato a gi­
rar sempre senza fermarsi mai.» Vedi  PITRÈ,  Canti pop. sic. vol. 
II, n. 964, pag. 368.

La   medesima  tradizione  leggesi   anche   nelle  Preghiere  pop. 
veneziane   raccolte  da   D.   G.  BERNONI  (Venezia,   tip.   Antonelli, 
1873) pag. 18 in nota col titolo: Malco a la colona. Qui la guan­
ciata l'avrebbe data Malco a Maria non a Gesù.

54

Fiabe novelle e racconti popolari siciliani – Vol. III 

Giuseppe Pitrè

CXXI.

San Petru e li latri.

Una vota si cunta e s'arricunta ca a tempi chi lu Mai­
stru caminava cu l'Apostuli, si cci fici notti pri via 'ntra 
'na campagna. – «Petru, e comu facemu stasira?» dissi 
lu Maistru. – «Nenti Maistru; ddà jùsu viju un pagghia­
ru, e cci sacciu 'na mànnira; caminati cu mia.»

Tirri   tirri70, unu  appressu  di   l'àutru  su'  arrivati   a  la 
mànnira: – «Doràzia e Viva Maria; nni putiti dari risettu 
stanotti,   ca   semu   poviri   pillirini   stanchi   e   morti   di 
fami?» – «Doràzia e Viva Maria!» dissiru lu curàtulu71 e 
li picurara: e senza mancu smòvisi, cci 'nsignaru lu pag­
ghiaru pri jìrisi a curcari; pirchì avìanu la pasta 'ntra lu 
scanaturi72, e dari a manciari a tridici, nun si la sintìanu, 
pri arristari dijuni iddi. Lu poviru Maistru e l'Apostuli si 
ficiru torti torti, e si jeru a risittari zittu tu e zittu eu.

70

 Tirri-tirri, indica il camminar frettoloso e a passi brevi. Ricorre anche in 

uno de' miei Canti pop. sicil., n. 425:

Passa la sintinedda tirri-tirri.
Li gammi longhi comu li pitarri.

71 Curatulu, qui è il capo della mandra, che ha cura di far i caci e le ricotte 

ecc.

72 Scanaturi, tavola da spianare la pasta.
55

Fiabe novelle e racconti popolari siciliani – Vol. III 

Giuseppe Pitrè

'Ntra stu mentri 'na chidda73 di latri: – «Atterra atter­
ra, Giorgi74! Ca santu di ccà e santu di ddà75!... e timpi-
tampi76 supra li spaddi di lu curàtulu e di li picurara. Chi 
vulìstivu vidiri! Chiddi, santi pedi, ajutatimi! e si la cug­
ghieru ìllichi-ìllichi77. Li latri, dèttiru 'na bona pulizziata 
a la mànnira78, e dipò' di chistu jeru a lu pagghiaru. – 
«Altu tutti! cu' è ddocu?» – «Nui semu, dici San Petru, 
tridici   poviri   pillirini   stanchi   e   dijuni,   ca   chiddi   di   la 
mànnira nni trattaru peju di cani, senza mancu diri «Ccà 
cc'è sèggia.» – «E mentri è chissu, viniti: la pasta è an­
cora sana sana, saziàtivi a la facci d'iddi, ca nui ni nni 
jemu pri nostra via.»

Mischini! allupatizzi79 com'eranu, nun lu vòsiru dittu 
du' voti, e si làssanu jiri pri lu scanaturi. – «Biniditti li 
latri!   dici   San   Petru,   ca   penzanu   a   li   poviri   affamati 
megghiu di li ricchi.» – «Biniditti li latri!» dissiru l'Apo­
stuli; e accussì s'attiparu li panzi boni boni80.

E ristaru filici e cuntenti,

73 'Na chidda, una gran quantità.
74 Atterra, atterra, Giorgi! È il grido abituale di chi ruba, specialmente al 

valico degli stradali o in campagna.

Avvertasi che i ladri si chiamano scambievolmente Giorgio, e così pur 

chiamano i poveri aggrediti.

75 Santu di ccà..., santu di ddà; è la più fiera bestemmia de' Siciliani.
76 Timpi-tampi suono imitativo delle busse solite darsi da' ladri.
77 Illichi-illichi, subitamente. È l'illico de' Latini. Si la cugghieru, fuggiro­

no.

78 Dettiru ecc. Diedero una bella ripulita (spazzarono, presero, rubarono di 

netto tutto quello che c'era) alla mandra.
79 Allupatizzi, affamati come lupi.
80 Si riempirono zeppe le pance, cioè mangiarono a più non posso.

56

Fiabe novelle e racconti popolari siciliani – Vol. III 

Giuseppe Pitrè

E nui ccà senza nenti.

Borgetto81.

VARIANTI E RISCONTRI.

Li latri e San Petru.

Quannu lu Signuri jia caminannu, cci ammattíu 'na siritina chi 
cci scurau pi la via; ed Iddu e tutti l'Apostuli eranu cunfusi comu 
avianu di fari: tìnniru cunsigghiu, e risulveru jiri 'nta 'na mànnara 
ddà vicina e dumannari manciari e risettu pi dda notti. Accussì fi­
ciru: ma lu curàtulu quannu affacciau a la vucca di lu pagghiaru, 
e vitti chi eranu gintareddi da beni e puvireddi, si misi tantu di 
mussu, e pi miraculu di Diu 'un cci assajau li cani82; nu cci vosi 
dati nè pani, nè ricotta, e manco li vosi fari dòrmiri 'nta lu sò pag­
ghiaru, e li mannau a risittari 'nta n'àtru paghiareddu ddà 'n facci 
unni cci durmianu li cani.

Lu Signuri e tutti l'àvutri ficiru la vuluntà di Diu e si curcaru; 
ma a San Petru cci fumava la tigna83, e nu putia dòrmiri, e rum­
muliànnusi taliava di 'na 'ngagghidda84; quannu tuttu 'nsemmula si 

81

 Raccolta da Salomone-Marino. Questa fola è tradizione de' ladri, i quali 
pretendono di essere stati benedetti da Gesù Cristo. Nel mandarmi dal comune 
di Santa Ninfa la versione che io reco tra le Varianti e Riscontri, l'egregio cav. 
Antonino Destefani-Perez mi scriveva che essendo stato una volta sequestrato 
un suo zio da certi ladroni, essi la sera cercavano persuaderlo che alla fin fine 
non erano quei tristi che il mondo li accusava. «Nui, dicevano, semu biniditti 
di Diu, e lu dicinu li Vancelii di la Missa; e come prova riferivano questa sto­
riella. E aggiungevano che per essi vivono i giudici, gli avvocati, i camerieri, i 
birri; e che se venissero meno i ladri, tutta la gente perirebbe di fame!

Si ricordi quel che cennai nei miei Canti pop. siciliani vol. II, pagina 336 e 

337 in nota a proposito del buon ladrone degli Evangeli, il quale dal volgo è 
detto Santu Ddima, e l'hanno per lor protettore i ladri.

82 Fu lì lì per iscagliar loro incontro i cani.
83 S. Pietro s'era già riscaldato.
84 E brontolando guardava dalle fessure.
57

Fiabe novelle e racconti popolari siciliani – Vol. III 

Giuseppe Pitrè

senti 'na rimurata, tap, tap, tap..... e vennu quattru latruna cu li 
scupetti 'mmanu santiannu e jittannu li megghiu a coppi85: lu cu­
ràtulu tuttu scantatu affaccia, dicennu: – «Scinniti, signuri mei, 
ccà lor Signuri su' patruna. – Subbitu, Peppi! Ninu! pigghia tuma, 
pigghia ricotta, pani, vinu! Oh quantu onuri e piaciri...!» S. Petru 
vidía sti cosi e rusicava prumuni86  'ntra sè stissu contra lu Mai­
stru, e pinsava: «Quantu è megghiu fari lu latru chi l'Apostulu!» 
'Nta stu mentri a lu cchiù 'nfànfaru di li latri, cci vannu l'occhi a 
San Petru, e dumanna: – «Cu' è ddocu, Santu di....!» e 'ntisi ch'e­
ranu puvireddi chi lu curàtulu 'un cci avía vulutu dari a manciari; 
subbitu pigghia lu nervu, e tiritinghi e tiritanghi! a lu curàtulu: – 
«E cu' ti l'ha 'nsignatu, Ebbreu f..., a nu rispittari li puvireddi? la­
tru, assassinu e car...!87» tiritinghi e tiritanghi, tiritinghi e tiritan­
ghi. Quannu lu mazziau comu 'na buffa, subbitu pigghia tuma, ri­
cotta, pani e tuttu chiddu chi cc'era, e lu purtau a lu Signuri e a 
l'Apostuli: – «Manciati, picciotti.... e talà! ssu 'nfam.... curàtulu a 
li puvireddi dijuni li lassa!!». S. Petru appruvava cu la testa chi 
cci avia 'ntisu lu gran piaciri quannu vitti dari li lignati a lu curà­
tulu. Quannu ddu capu latru niscì' di lu pagghiaru, S. Petru si vutò 
cu lu Signuri, e cci dissi: – «E po' diciti mali di li latri! s' 'un era 
pi iddi stanotti murìamu di fami.» – «Raggiuni hai Petru, cci dissi 
lu Signuri: biniditti li latri.»

Santa Ninfa.

85 Bestemmiando a più non posso.
86 S. Pietro vedea queste cose, e brontolava.
87 Car..., carogna.

58

Fiabe novelle e racconti popolari siciliani – Vol. III 

Giuseppe Pitrè

CXXII.

S. Petru e lu tavirnaru.

'Na vota s'arriccunta ca Gesu Cristu java caminannu 
cu l'Apostuli soi pi cummèrtiri li genti, e jennu 'nta li ci­
tati si firmava e poi sicutava lu sò caminu. A ddi tempi 
lu vinu si vinnía a varrili, e a l'Apostuli tanticchiedda di 
sciroppu di Viola88 cci piacía. Adunca Gesu Cristu urdi­
nau a San Petru di jiri a vinu: e chiddu senza farisillu 
diri   du'   voti   cci   iju.   Li   tavirnara   sunnu   fàusi   tutti:   e 
comu l'Apostulu trasíu pi lu vinu, lu tavirnaru si lu misi 
a'mmusciunari89 dicènnucci: – «Cumpari Petru, tastati di 
chistu;  viditi com'è;  manciativi  sta pizzuddu di  finoc­
chiu, e accussì vi piaci megghiu.» Pigghiau S. Petru e si 
manciau lu finocchiu, e poi tastau lu vinu. – «Eh! di chi­
stu m'aviti a dari, cumpari, ca mi piaci.» Lu tavirnaru, 
ca nun vulía àutru, spinoccia90  e cci jinchi lu varrili di 
ddu vinu. San Petru si lu carricò 'n coddu, e si nni iju 
nni lu sò Maistru. Camina camina: – «Chi vinu, Mai­
stru! 'un n'avemu vivutu mai, cu prisunzioni.» Scàrrica, 
e lu Maistru lu tasta: – «Eh! Petru, Petru! ti facisti 'nfi­
nucchiari91.» «Chi diciti veru, Maistru? vegna ccà quan­

88 Viola, nome di un negoziante di vino, presso S. Niccolò Tolentino in Pa­

lermo.

89 Ammusciunari, corbellare, cogliere in inganno negoziando.
90 Spinucciari, spillare, e dicesi delle botti, dei barili ecc.
91 'Nfinucchiari, infinocchiare, ingannare. Su questa voce è fondata la pre­
sente fola; alla quale dee aver guardato chi nell'Unità della lingua di Firenze, 
an. IV n. 10, 15 maggio 1873: Esercizio lessicografico-comparato, scrivea: 

59

Fiabe novelle e racconti popolari siciliani – Vol. III 

Giuseppe Pitrè

tu lu tastu arreri.» Iju pi tastari, e vitti ca era vinu spuntu
92 'un avennu cchiù la vucca cu lu finocchiu.

E lu Maistru cci mannau a n'àutru Apostulu, pi accus­
sì aviri vinu bonu. E di ddocu nni veni ca quannu s'havi 
a tastari lu vinu pi vìdiri s'è bonu, nun s'havi a manciari 
finocchiu.

Palermo93.

«'Nfinocchiari. Questo verbo è stato formato dal fatto di venditori di vino al 
minuto, i quali danno a mangiare il finocchio a chi compra il vino, per non far 
così sentir loro i difetti del medesimo. Consimile spiegazione ne dà PICO LURI 
DI VASSANO (Ludovico Passarini) nel suo Saggio di modi proverbiali ecc., n. 
11, pag. 24 e 25.

92 Spuntu, spunto, infortito.
93 Raccontata dalla mia domestica Francesca Deodato.

60

Fiabe novelle e racconti popolari siciliani – Vol. III 

Giuseppe Pitrè

CXXIII.

Lu Signuri, S. Petru e li Apostuli.

Quannu lu Maistru java caminannu cu li tridici Apo­
stuli, junceru tutti 'nt'ôn paisi, e pani 'un cci nn'era. Cci 
dissi lu Maistru: – «Petru, carricàtivi 'na petra l'unu.» Si 
carricàru 'na petra l'unu, e S. Petru si nni carricau una 
nica nica. Tutti javanu carricati, e S. Petru java beddu 
lèggiu94. Dici lu Maistru: – «Ora jamu 'nta n'âtru paisi; 
si ddà pani cci nn'è, l'accattamu; s' 'un cci nn'è, vi fazzu 
la binidizioni, e li petri v'addiventanu pani.»

Jeru 'nta n'àutru paisi; pusaru tutti li petri 'nt'ôn chia­
niolu, e s'arripusaru. Lu Maistru cci fici a tutti la binidi­
zioni, e  li  petri  addivintaru  pani. San  Petru,  ca s'avía 
purtatu 'na pitrudda, cci scunchíu l'arma!95  – «Maistru, 
dici, e io come manciu?» – « Eh! frati mio! Tu pirchì ti 
purtasti 'na pitrudda? L'àutri ca jeru gravusi, àppiru pani 
assai.»

Jeru cchiù a jiri ddà: e lu Maistru cci fici carricari 
'n'àutra petra l'unu. Pigghiò S. Petru, mariuolu, e si nni 
carricò una grossa assai; e tutti l'àutri si nni pigghiaru 
una nica. Lu Signuri si vutò cu l'Apostuli: – «Picciotti, 
ora ridemu tantìcchia cu Petru.»

94 Tutti gli Apostoli andavano gravi, e S. Pietro ben leggiero.
95 Si sentì venir meno il cuore.

61

Fiabe novelle e racconti popolari siciliani – Vol. III 

Giuseppe Pitrè

Junceru 'nt'ôn paisi, e tutti l'Apostuli jittaru la petra 
pirchì cc'era lu pani; e S. Petru arristò currivatu ca avía 
purtatu un balatuni senza nuddu piaciri.

Caminannu caminannu, scuntraru a unu. Comu S. Pe­
tru java avanti; cci dissi: – «Viditi ca ccà appressu cc'è 
lu Signuri; addumannàticci la grazia di l'arma.» 'Ncugna 
chiddu, e cci dici:– «Signuri, haju a mè patri malatu di 
vicchiaja! Lu facissi  stari buonu, Maistru.» Si vôta lu 
Signuri: – «E chi sugnu medicu io! Lu sapiti ch'aviti a 
fari? 'Nfilatilu 'nt'ôn furnu, ca vostru patri addiventa un 
picciriddu.» Accussi fici chiddu, e sò patri addivintò un 
picciriddu.

La spècia a S. Petru cci piacíu. Quannu si truvò sulu, 
java circannu di fari addivintari picciriddu quarchi vec­
chiu. Giustu giustu cci càpita unu chi java a lu scontru 
di lu Maistru, pirchì avía la matri 'n fini di morti, e la 
vulía fatta stari bona96. San Petru dici: – «Chi cerchi?» – 
«Cercu lu Maistru, ca haju a mè matri, donna granni, ca 
è malata 'nfirma97, e lu Maistru sulu pò essiri di dàricci 
la saluti.» – «E bonu! ccà cc'è Petru; sai ch'ha' a fari? ca­
mía un furnu, e 'nfilala 'nta un furnu e idda gualisci98.» 
Ddu puvireddu cci critti, pirchì ca99 sapia ca S. Petru era 
vulutu beni di lu Signuri; e va a la casa, e cuntanti cun­

96 E la volea guarita.
97 Ho una madre, donna avanzata in età, gravemente malata. (Malatu 'nfir­

mu, ovvero malatu bonu, valgono veramente, gravemente ammalato).
98 Camía ecc. Riscalda un forno, mettivela dentro, ed ella guarirà.
99 Ca, riempitivo, proprio del linguaggio popolare.

62

Fiabe novelle e racconti popolari siciliani – Vol. III 

Giuseppe Pitrè

tanti100  va a 'nfila a sò matri 'nta lu furnu camiatu. Nni 
vulistivu cchiù? La vicchiaredda addivintò un pezzu di 
carvuni. – «Ah! santu di ccà e di ddà! grida lu figghiu; 
la matri mi feci appizzari stu tignusu!....» Vôta e va nni 
S. Petru. Cc'era lu Maistru, e comu senti la cosa, si misi 
a ridiri ca nun si putía tèniri; dici: – «Ah! Petru! e chi 
facisti?....» S. Petru circava di scusàrisi, ma lu poviru 
figghiu jiccava paventi101 dicennu ca vulía la matri pir­
chì vulía la matri. Lu Maistru chi appi a fari? appi a jiri 
a la casa di la morta, e, cu 'na binidizioni chi cci fici, fici 
arrivisciri la vicchiaredda: 'na bella giuvina, e livò stu 
gran chiovu di supra a S. Petru.

Bagheria102.

VARIANTI E RISCONTRI

Una variante per quest'ultimo aneddoto è nelle Novelline di S. 
Stefano  del DE GUBERNATIS, n. XXXI:  Gesù e Pipetta; un'altra di 
Livorno nelle  Italienische Märchen  di H.  KNUST, n. 11:  Ein Er­
dengang des Erlösers, (Una passeggiata del Salvatore), ove il mi­
racolo vuol farlo un giovane soldato anziché S. Pietro, come nella 
versione di sopra lo vuol far Pipetta. Una versione leggesi pure 
nelle  Cento   Novelle   antiche,   n.   LXXV,   (ediz.   Gualteruzzi).   Il 
KÖHLER ne cita altre nelle Gött. gelehr. Anz. del 1868 pag. 1377, e 
del 1870, pag. 1275.

100 Difilato, subito, senza discorrerne infine.
101 Jittari o jiccari paventi, qui gridare, urlare quasi bestemmiando.
102 Raccontata da un certo Gargano.

63

Fiabe novelle e racconti popolari siciliani – Vol. III 

Giuseppe Pitrè

CXXIV.

Accaciùni103.

'Na vota cc'era un patri e 'na matri, e avìanu un picci­
riddu. Mòrsiru, e lu picciriddu arristò mmenzu la strata. 
Unu di lu vicinanzu nn'appi piatà e cci detti a manciari. 
Lu   picciriddu   criscía   ogni   jornu   pi   dui,   e   quannu   fu 
grannuzzu cci dissiru: – «Ora va, Accaciùni (ca lu pic­
ciottu si chiamava Accaciùni), tu ora si' fattu omu; pir­
chì 'un pensi di jìriti a vuscari lu pani, e nn'alliggirisci li 
spaddi a nui?» Ha pigghiatu lu picciottu, si fa 'na trù­
scia, e parti. Camina camina: s'arridducíu nudu e mortu 
di fami. 'Na jurnata vidi 'na lucanna e trasi: – «Mi voli – 
cci dici a lu lucanneri – pi picciottu? Io 'un vogghiu àu­
tru ch'un tozzu di pani pi manciari.» Lu lucanneri, ch'era 
maritatu, cci dici a la mogghi: – «Chi dici, Rusidda? Nui 
figghi 'un n'avemu... Nni lu pigghiamu a stu picciutted­
du?» – «Sì;» e si lu pigghiaru.

Stu picciottu era attentu ca un cc'era lu paru. Un sur­
vizzu chi si cci cumannava, vulava; e poi vulía bèniri 
assai a li patruni. Iddi puru cci avìanu cugghiutu n'amuri 
di figghiu, e 'na jurnata jeru davanti lu Jùdici, e si lu 
pigghiaru pi figghiu d'arma104.

103 Accaciùni, cagione, qui è preso come nome di persona , ma nella conclu­

sione diventa anche un nome astratto: causa, cagione.
104 E se lo presero per figlio d'anima, d'amore.

64

Fiabe novelle e racconti popolari siciliani – Vol. III 

Giuseppe Pitrè

Lu tempu passa e la vicchizza accosta. Sti lucanneri, 
prima lu maritu, po' la mugghieri, mòrsiru, e lassaru pa­
truni e dominu di tutti li so' beni a stu giuvini.

Stu giuvini comu si vitti 'n pusessu di sti beni, fa n'av­
visu: – «Cu' va a la lucanna d'Accaciùni, havi manciari  
francu.» E figuràmunni li genti chi cci javanu!

'Na vota si trova a passari di stu paisi lu Maistru cu 
l'Apostuli soi. San Tumasi comu leggi st'avvisu dici: – 
«Maistru, io s' 'un viju e 'un toccu cu li manu, 'un cci 
criju105. Acchianamu  nna sta lucanna.» E Gesu Cristu 
acchianau. Manciàru, vìppiru, e Accaciùni li trattau di 
(da) signuri. Prima di jirisinni, dici S. Tumasi: – «Acca­
ciùni, pirchì 'un dumanni 'na grazia a lu Maistru?» Si 
vôta Accaciùni, dici: – «Maistru, io haju stu pedi di ficu 
davanti la porta, e di sti ficu li picciotti 'un mi nni fannu 
manciari mancu una: cu' junci, acchiana e scippa. Ora io 
vurría fatta la grazia, ca cu' acchiana nna st'arvulu, arri­
stassi senza putiri scinniri senza lu pirmissu mio.» – «Ti 
sia concessa!» cci dici lu Signuri, e cci fici la binidizioni 
all'arvulu.

Fu 'na santa cosa! Lu primu chi 'ncugnau a cògghiri 
ficu, ristau 'mpintu all'arvulu senza putìrisi mòviri; veni 
lu secunnu, la stissa cosa; n'àutru, lu stissu; 'nsumma ri­
staru tutti cu' 'mpintu pi 'na manu, cu' p'un pedi, cu' pi la 
testa. Accaciùni, quannu li vitti, cci fici 'na gran sparatu­

105 Son le stesse parole del Vangelo: Nisi videro et tetigero non credam.

65

Fiabe novelle e racconti popolari siciliani – Vol. III 

Giuseppe Pitrè

na106, e po' nni li fici jiri. E accussì li picciotti si scanna­
liaru, e li ficu 'un cci li tuccaru cchiù.

Passannu anni ed anni, li pìcciuli cci jàvanu finennu; 
e chi fa? chiama un mastru d'ascia, e cci dici: – «Vi fi­
dàssivu di sirrari stu pedi di ficu e farimi un ciascu di lu 
stissu lignu?» – «Chi veni a diri!» E lu mastru d'ascia 
cci fici lu ciàscu. Stu ciàscu avía la virtù ca Accaciùni 
cci putia 'nchiùjri a cu' vulia iddu. Comu di fatti 'na jur­
nata iju la Morti pi jirisillu a pigghiari, cà già Accaciùni 
era fattu grannuzzu; si vôta Accaciùni: – «Patruna; ja­
muninni. Ma talè, Morti mia, prima vurría fattu un favu­
ri. Haju stu ciàscu chinu di vinu, e cc'è 'na musca dintra, 
e io schifíu a vìviri; tràsicci e mi cci la levi, e nni nni 
jamu107.»   La   Morti,   minchuna   minchuna   trasíu;   comu 
trasíu, Accaciùni attuppa lu ciàscu, e si lu 'nfila 'nta la 
sacchetta: – «Stà' un pizzuddu cu mia» dici.

'Nchiusa la Morti, 'un muría cchiù nuddu; e unni si 
java java si vidìanu vecchi cu tanta di varva bianca ch'e­
ra un spittaculu. L'Apostuli 'n vidennu chistu cci jittava­
nu quarchi botta a lu Maistru; 'nsina ca lu Maistru iju a 
lu scontru di Accaciùni. – «Accaciùni, cci dici, e chista 
ch'è manera, tinìriti la Morti pi tanti anni 'nchiusa! e li 
genti chi vannu cadennu senza mòriri mai?» – «Maistru, 
cci dici Accaciùni: la vuliti nisciuta la Morti? Facìtimi 
ijri 'n Paraddisu, e io vi la nèsciu.» Lu Signuri dissi 'ntra 

106 Una grande strapazzata.
107 Ho un fiasco pieno di vino, e dentro vi è una mosca ed io ho ribrezzo a 

bere (in quel fiasco). Entravi e toglimi via (quella mosca), e ce ne andremo.

66

Fiabe novelle e racconti popolari siciliani – Vol. III 

Giuseppe Pitrè

iddu: «Chi fazzu? si io 'un cci fazzu sta grazia, chistu 
'un mi lassa cujetu.» Si vôta e dici: – «Ti sia cuncessu!» 
E comu dici accussì, la Morti fu libbira. Iddu lu fici stari 
n'âtra pocu d'anni, e poi si lu iju a ricogghiri. Di ddocu 
nni vinni ca Nun cc'è morti senza Accaciùni108.

Palermo109.

108 È proverbio comune: 'Un veni morti senza caciùni (o accaciùni).
109 Raccontato da Gioacchino Ferrara, cameriere in casa Siciliano.

67

Fiabe novelle e racconti popolari siciliani – Vol. III 

Giuseppe Pitrè

CXXV.

Fra Giugannuni110.

Si cunta e si raccunta ca cc'era 'na vonta un Cummen­
tu 'n Casteltermini, e cc'eranu abbastanti Monaci, e cci 
nn'era unu chi si chiamava Fra Giugannuni. A tiempi 
chi caminava lu Signuri cu tutti l'Apuostuli si nni jeru a 
stu Cummentu, e tutti li Monaci a lu Signuri cci 'ddu­
mannavanu la grazia di l'arma, e Fra Giugannuni 'un cci 
'ddumanava nenti. San Pietru cci dissi: – «Pricchì 'un cci 
dumanni la grazia di l'arma comu l'àutri?» – «Ia 'un vuo­
gliu addumannari nienti.» Rispunni San Pietru: – «Nien­
ti?!..   Quannu   vieni   'n   Paradisu   nni   parlammu.»   E   lu 
Maistru si nni ij'. Quannu era juntu luntanu, Fra Giugan­
nuni misi a chiamari: – «Maistru, Maistru, aspittati, ca 
vuogliu fattu 'na grazia, ed è ca a cu' cumannu ia, l'haju 
a 'mbilari nni lu mà buggiaccuni111. Lu Maistru cci dissi: 
– «Ti sia cuncessa ssa grazia.»

Fra Giugannuni era viecchiu, e cci arrivà' la Morti e 
cci dissi: – «Giugannuni, ha' tri uri di vita!» Fra Giugan­
nuni cci rispusi a la Morti: – «Quannu mi vieni a piglia­
ri, mi l'ha' a diri mezz'ura prima.» Vinni la Morti e cci 
dissi:   –   «Si'   muortu!»   Dici   lu   Fra   Giugannuni:   –   «A 
nnomu di Fra Giugannuni, la Morti nni lu mà buggiac­

110 Frate Giovannone (accr. di Giovanni).
111 L'ho ad infilare dentro la mia carniera. ('Mbilari, della parlata, per 'nfila­
ri; buggiaccuni, accr. di buggiacca, abito simile alla bunàca, che è la carniera 
o la cacciatora).

68

Fiabe novelle e racconti popolari siciliani – Vol. III 

Giuseppe Pitrè

cuni!» Pùa la porta 'ntra 'na panittera cci detti la bug­
giacca e cci dissi: – «Cummari, appinnìtila a lu fumu112 
fina chi viegnu ia.» Pri quarant'anni 'un muría nuddu. 
Dduoppu quarant'anni si ij' a pigliari la buggiacca pri 
scarzarari   la   Morti   pri   muriri   Fra   Giugannuni   ca   era 
viecchiu, e 'un riggía cchiù. Cu tutta la buggiacca, niesci 
la Morti, e lu primu ch'ammazza, a Fra Giugannuni, e 
pùa a tutti chiddi chi nun avìanu murutu nni li quaran­
t'anni.

Ddoppu muortu ij' a tuppïari a la porta di lu Paradisu 
e   San   Pietru   cci   dissi:   –   «'Un   cc'è   luocu   pri   tia.»   – 
«'Nquà, dici Fra Giugannuni, unni haju a jiri?» – «Nni 
lu Prïatoriu,» rispunni S. Pietru. Tuppía a lu Prïatoriu e 
cci dissiru: – «'Un cc'è luocu pri tia.» – «'Nquà unn'haju 
a jiri?» – «A lu 'Mbiernu113!» Tuppía a lu 'Mbiernu, ri­
spunni   lu   Cìfaru:   –   «Cu'   è?»   –   «Fra   Giugannuni.»   – 
«Tu, dici lu Cìfaru a unu di li so' diavuli, tu piglia la 
mazza.   –   Tu   piglia   lu   martieddu!   –   Tu   piglia   la 
tinaglia!» Fra Giugannuni cci dissi: – «Ch'âti a fari cu 
sti strumenti?» – «Ammu a mazzari a tia.» – «A nnomu 
di Fra Giugannuni, tutti li diavuli nni lu mà buggiaccu­
ni!» Subbitu si li càrrica 'n cuoddu, e si li porta a tutti 
'ntra un firraru ca avía ottu giùghini, e lu mastru novi. – 
«Mastru firraru, quantu vuliti pri dari ottu jorna e notti 
di martiddari a sta buggiacca?» E cumminieru quaran­

112 A lu fumu, alla fumajuola.
113 'Mbiernu della parlata, per 'nfernu, inferno.

69

Fiabe novelle e racconti popolari siciliani – Vol. III 

Giuseppe Pitrè

t'unzi114. Martiddannu notti e jornu, la buggiacca 'un si 
pistava mai, e Fra Giugannuni sempri di prisenza. L'ur­
timu juornu dissiru li firrara: – «E chi cci su' diavuli! ca 
nun si pistanu mai!» Rispunni Fra Giugannuni: – «Dia­
vuli, diavuli cci sunnu! Martiddammu forti!» Dduoppu 
livati di martiddari, si càrrica la biggiacca, e la va a sdi­
vàca   'ntra   un   chianu;   li   diavuli   eranu   tutti   zuoppi   e 
struppiati, ca pri forza si arriducieru a lu 'Mbiernu. Pua 
pinsà'   di   jiri   arrieri   'n   Paradisu;   tuppía:   –   «Cu'   è 
dduocu?»  –   «Fra   Giugannuni.»   –   «'Un   cc'è   luocu   pri 
tia.» – «Pitruzzu, fammi tràsiri, masinnò ti dicu  tignu­
su.» – «Ora ca mi dicisti tignusu, rispunni San Pietru, 
'un trasi cchiù.» Fra Giugannuni cci dissi: – «Ahn! chi­
stu cc'è?! Ti dugnu risposta!...» Si misi fora la porta di 
lu Paradisu, e tutti l'armuzzi chi vinìanu a lu Paradisu 
cci dicía: – «A nomu di Fra Giugannuni, tutti l'armuzzi 
nna lu mà buggiaccuni!» E armi 'un ni trasieru cchiù. 
San Pietru cci dissi a lu Maistru: – «Pricchì armi nun ni 
tràsinu cchiù?» Rispunni lu Signuri: – «'Nquà cc'è fora 
Fra Giugannuni darrieri a li porti, e si li mitti nni lu bug­
giaccuni.» – «E comu àmmu a fari?» dici San Pietru. Ri­
sposta di lu Signuri – «Vidi si cci pô' pigliari lu bug­
giaccuni, e tràsilu dintra a l'ammucciuni.» Fra Giugan­
nuni di fora li sintía; chi fa? dici:– «Ia propria nni lu mà 
buggiaccuni115» e fu dintra lu buggiaccuni. Quannu San 

114 E convennero, pattuirono per 40 onze.
115 «Io stesso dentro la mia cacciatora!»
70

Fiabe novelle e racconti popolari siciliani – Vol. III 

Giuseppe Pitrè

Pietru talià', e Fra Giugannuni nun cc'era, aggramba116 lu 
buggiaccuni e lu trasi 'n Paradisu, e chiuj subbitu la por­
ta , e sbarra lu buggiaccuni. Lu primu chi niscì' fu Fra 
Giugannuni, e si affirràru cu San Pietru, pirchì S. Pietru 
lu vulía jittari fora, e Fra Giugannuni 'un vulía nèsciri. 
Rispunni lu Signuri:

A la casa di Gesù
Cu' trasi 'un nesci cchiù117.

Casteltermini118.

VARIANTI E RISCONTRI

Questa novella è una bella variante dell'Accaciùni, la quale è 
di legame tra quella che la precede e la presente. I riscontri son 
comuni tanto a questa quanto alla precedente.

Una versione toscana è in DE GUBERNATIS, n. XXXII, Compar  
Miseria; una veneziana in WIDTER e WOLF, n. 7: Beppo Pipetta (e 
notisi che con questo nome sono in De Gubernatis, nn. 31 e 33, 
altre tradizioni): una tirolese in SCHNELLER, n. 17: Der Stöpselwir­
th (L'oste dai cucchiai) (vedi anche in essa raccolta la corrispon­
dente nota a pag. 182).

Tutta la fiaba corre comunemente in Toscana col titolo di Pre­
te Olivo; fu poetizzata da  DOMENICO  BATACCHI  nelle sue  Novelle  
galanti:  La vita e la morte di Prete Ulivo, del  P. ATANASIO  DA 
VERROCCHIO,  guardiano del Convento dei RR. PP. minori osser­
vanti di.... – G. GIUSTI ne fe' cenno in una sestina della sua Lettera  
ad un amico, che è questa:

116 Aggrambari, della parlata, per aggranfari, aggranfiare, afferrare.
117 Versi che corrono popolari in forma quasi di proverbio.
118 Raccontata da Giuseppe La Duca, e fatti raccogliere dal sig. Gaetano Di 

Giovanni.

71

Fiabe novelle e racconti popolari siciliani – Vol. III 

Giuseppe Pitrè

Prete Olivo e le sue gherminelle
Con la Morte non curo davvero:
Non vorrei per salvarmi la pelle
Il panchetto, le carte ed il pero,
Nè, potendo, passare la bara
Rovinando il demonio a bambara.

Nella 14 delle Venetianische Volksmärchen di WIDTER e WOLF 
Der Höllenpförtner  (Il Portinajo dell'inferno) un giovane ha in 
dono un sacco, ove raccoglie chi vuole, e vi raccoglie ed impri­
giona anche il demonio.

Vedi le note e i riscontri notati dal  KÖHLER  nel  Jahrbuch f.  
rom. u. engl. Litt. di Lipsia, vol. VI, pag. 4, vol. VII, pag. 128: e 
nelle Göttingische gelehrte Anzeigen del 1870, pag. 1275.

72

Fiabe novelle e racconti popolari siciliani – Vol. III 

Giuseppe Pitrè

CXXVI.

Lu porru di S. Petru.

S'arriccunta ca la Mamma di S. Petru era avara abbra­
mata119, 'un facía limosina mai, 'un dava mai un granu. 
Ora 'na jurnata stava munnannu li porri; 'ncugna 'na pu­
viredda: – «Mi la fa la caritati, divutedda!» – «Tutti ccà 
hannu a vèniri!... – Pigghiàti ccà!» e cci detti 'na sfog­
ghia di porru.

Lu Signuri si la chiamò all'âtra vita, e la mannò a lu 
'Nfernu. San Petru era capu di lu Paraddisu; 'na jurnata 
era davanti la porta; quantu senti 'na vuci: – «Ah! Petru 
figghiu mio! e vidi comu m'arrustu! E va nni lu Maistru, 
e pàrracci pi fàrimi nèsciri di sti guai!» San Petru va nni 
lu Signuri e cci dici: – «Maistru, haju a mè matri ca è 
'nta lu 'Nfernu e voli grazia pi nèsciri.» Si vôta lu Signu­
ri: – «Te'! tò matri 'un fici mai un ugnu di beni; tuttu lu 
sò piattu di forti120 è 'na sfogghia di porru chi detti a 'na 
puviredda. – La fai  affirrari  ccà a sta sfogghia  (e cci 
pruiju 'na sfogghia di porru), e ti la porti 'n Paraddisu.»

Calò un Ancilu cu dda sfogghia: – «Affirràtivi ccà!» 
La Matri  di  S. Petru si  cci  affirrò. A lu nèsciri  di  lu 
'Nfernu tutti l'armuzzi ch'eranu cu idda si cci affirraru a 
la pudía di la vesta121. Chi nn'avía a fari idda? tantu pir­

119 Avara avida, quasi famelica.
120 Tutto quanto di buono avesse ella fatto.
121 Alla pedana della veste.

73

Fiabe novelle e racconti popolari siciliani – Vol. III 

Giuseppe Pitrè

tantu l'Ancilu si li tirava a tutti. Mai! l'abbramata e chi 
era cci metti a dari caùci, e a scutulàrisi la vesta pi falli 
càdiri. Comu fa accussì, si rumpi la sfogghia di lu porru 
e iju cchiù a lu funnu di lu 'Nfernu.

E chistu è lu cuntu di la Mamma di S. Petru.

Palermo122.

VARIANTI E RISCONTRI.

Eccone una versione della stessa provincia di Palermo:

La Mamma di S. Petru.

Quannu la Mamma di S. Petru era 'nta lu Prïatoriu, cu li prijeri 
di so figghiu nisciu pi jiri nna lu Paradisu. L'armi santi di lu Prïa­
toriu si cci affirravanu a li pudii di la vesta pi jirisìnni, a sènziu 
sò, cu idda. Idda misi a dari càuci e a trantuliàrisi tutta pi scutula­
risilli: – «Sciù! vativìnni! avissivu' fattu figghi santi comu mia!» 
Lu Signuri vitti chistu e la fici jiri cchiù a funnu. E la Mamma di 
San Petru arristau pi muttu, e si dici: Comu la Mamma di San Pe­
tru.

Bagheria.

Un'altra versione palermitana se ne legge nel Saggio di Fiabe 
e Novelle di G. PITRÈ, n. II, La Mamma di S. Petru, ed una simile 
nello Studio critico sui canti pop. sic. dello stesso, pag. 39 (Paler­
mo, 1868). La stessa tradizione è in tutta Italia, secondo mi hanno 
scritto vari amici di Calabria, delle Marche, dell'Umbria, del Pie­
monte ecc. T. GRADI nei suoi Proverbi e modi di dire, pag. 23, e 
nel suo Saggio di Letture varie pei giovani, pag. 52, ne offre una 
versione sanese, e la fa seguire da uno scritto del TOMMASEO pub­
blicato nell'Istitutore di Torino col titolo Tradizioni popolari, ove 

122 Raccontata da Agatuzza Messía.

74

Fiabe novelle e racconti popolari siciliani – Vol. III 

Giuseppe Pitrè

la madre  di S. Pietro comparisce  egoista  anche nelle  leggende 
serbe e greche.

Un riscontro veneziano è nelle Leggende fantastiche pop. ven. 
del BERNONI, n. VIII: De la mare de San Petro che la vien fora da  
l'inferno oto giorni ogni ano; uno tirolese nelle Märchen und Sa­
gen aus Wälschtirol dello SCHNELLER, n. 4: Die Mutter des hl. Pe­
trus  (La mare de San Pero); una piemontese nelle  Novelle pop. 
piem. dell'ARIETTI: 'l pör d' S. Pè (Il porro di S. Pietro).

A proposito della prima versione siciliana da me pubblicata di 
questa tradizione, il Dr. Köhler mi citava la seguente storiella te­
desca consimile, che leggesi in un ms. del sec. XV, e venne pubb­
licata   nel  Monc's   Anzeiger   für   Kunde   der   deutechen   Vorzeit, 
1836, pag. 192:

S. Petrus will einen Holzhacker, der zwar im Leben sehr fleis­
sig gewesen ist, aber sonst nichts gutes gethan hat, nicht in den  
Himmel einlassen. Endlich erklärt er sich auf die Bitten des Holz­
hackers bereit, ihn an dessen Schlägel in den Himmel zu zichen.  
Als der Holzhacker schon an der obersten Staffel  ist, fällt der  
Stiel aus dem Schlägel, und der Holzhacker der sich an dem Stiel  
festhällt, fällt in die Hölle hinab. (San Pietro non volea far entrare 
in Paradiso un taglialegne, che in vita era stato, a dir vero, labo­
rioso, ma che non avea fatto nient'altro di bene. Finalmente alle 
preghiere di lui si dichiarò pronto a lasciarlo entrare afferrandosi 
alla accetta. Toccava già il taglialegne all'ultimo scalino quando 
venne meno il manico dell'accetta, e il taglialegne, che vi si era 
afferrato stretto, ripiombò nell'inferno).

A proposito di persona avara, avida, egoista corrono comuni le 
frasi 'na matri di S. Petru (Sicilia); la Madre di S. Pietro, (Tosca­
na); La Mare de S. Pero (Veneto e Friuli. SCHNELLER, pag. 181).

75

Fiabe novelle e racconti popolari siciliani – Vol. III 

Giuseppe Pitrè

CXXVII.

Mastru Franciscu Mancia-e-sedi.

Una vota si cunta e s'arriccunta ca cc'era un scarpa­
reddu, chi si chiamava Mastru Franciscu; e pirchì era 
tantu lagnusu ca mancu lu sàcciu diri, la genti lu chia­
mavanu   Mastru   Franciscu   Mancia-e-sedi.   Stu   Mastru 
Franciscu avía cincu figghi fimmini123, una cchiù bedda 
di l'àutra, e massàri quantu lu Suli124, ca lu massarizzu lu 
jittavanu manati manati. Ma chi avìanu a fari, puvireddi, 
si sò patri nun vuscava nenti, ca nun vulía travagghiari, 
e l'avìanu a mantèniri li figgi! Si susía, si vistía, e si nni 
jia a la taverna, e ddà si 'nfilava sutta lu nasu tuttu lu vù­
schitu di li so' figghi125.

'Nfini, 'na vota, li figghi lu custrinceru a mèttiri a tra­
vagghiari. S'afferra la coffa e li furmi, si li jetta 'n cod­
du, e va pri li strati, gridannu: – Cunzamu li scarpi!– Ma 
cu' l'avía a chiamari, ca sapìanu ca era lu primu lagnusu 
e lu primu 'mbriacuni di lu paisi! Iddu, Mastru Franci­
scu, quannu vitti ca 'ntra lu sò paisi ammuccava muschi

123 Figghia, pe' Siciliani non basta a determinare il sesso, ma bisogna ag­
giunger che è femina: così per dir un maschio, dicesi un figlio maschio. Nè al­
trimenti il Villani e il Sacchetti usano figlia femina e ragazze femine.

124 Massaie come il Sole (perchè il Sole non si stanca mai di camminare e 

beneficare l'umanità).

125 Infilava sotto il naso (cioè in bocca), bevendo e mangiando, tutto il gua­

dagno che portava il lavoro delle figlie. (Vischitu, come a dire busco)

126 Ammuccari muschi, piu comunemente cacciari muschi, non aver da fare 

per mancanza di lavoro.

76

Fiabe novelle e racconti popolari siciliani – Vol. III 

Giuseppe Pitrè

, nesci pri n'àutru paisi, mittemu ca era tri migghia ar­
rassu: – «Cunzamu li scarpi! Cunzamu li scarpi! Cunza­
mu li scarpi!» Mischinu cci stava appizzannu la vuci, e 
nuddu   lu   chiamava:   e   'nta   stu   mentri   lu   stomacu   cci 
dava puncigghiuna comu voli Diu. – «Oh, Surtazza cur­
nuta! dicia Mastru Franciscu; 'nca veru mortu mi vôi? 
'Nca chi m'hê manciari li carni mei stissi pri la fami?.... 
Santu...! ca nun nni pozzu cchiù!... Cunzamu li scarpi!»

A stu puntu, ca stava scurannu, lu chiama 'na Signura 
di un beddu palazzuni, e cci dissi: – «Cunzàtimi sta tap­
pina, ca l'haju sfunnata.» Doppu chi Mastru Franciscu 
cunzau dda scarpa, idda, la Signura, cci detti un tariolu
127, e dipò' cci dissi: – «Sàcciu ca aviti cincu beddi figghi 
fimmini schetti: eu sugnu malata, haju bisognu di essiri 
sirvuta beni, e di (da) una massàra; mi  vuliti dari pri 
criata  una  di  li   vostri  figghi?» Mastru  Franciscu  arri­
spunni: – «Sissignura, ca cci la dugnu. Vossía dumani 
l'havi ccà.»

'Nca iddu si partíu, e si nni turnau a la casa. A la casa 
cci ha cuntatu tuttu lu fattu a li figghi; e poi a la figghia 
granni cci dici: – «Dumani, figghia mia, cci vai tu.»

'Nca lassamu a iddu, e pigghiamu a la figghia, ca la 
matina si nn'ha jutu nni la Signura. – «Ih, vinisti, fig­
ghia! Sedi ccà, dunami 'na vasata. Ora tu cu mia ha' a 
campari filici, e cu tutti li divirtimenti e li scializzi chi 
vôi. Lu vidi, eu nun mi pozzu moviri di curcata128, per­

127 Tariolu, tarì, antica moneta, equivalente a centesimi 42 di lira.
128 Io non mi posso muovere dal letto.

77

Fiabe novelle e racconti popolari siciliani – Vol. III 

Giuseppe Pitrè

ciò la patruna si' tu di tutti cosi. Vaja, figghia mia, ora 
scupa e pulizzìa tutta la casa, e po' ti pulizzíi e ti vesti 
ben pulita tu; quantu almenu a la vinuta di mè maritu ti 
truvassi pri tutti cosi all'ordini.» La picciotta s'ha misu a 
scupari, e spinci la pidagna129  pri scupari puru sutta lu 
lettu. Ivì! chi cosa vidi! 'na cudazza tanta, chi cci niscía 
di sutta a la Signura. – «Signuri ajutatimi, dici 'ntra d'id­
da   la   giuvina:   Mamma-Dràa   è,   no   Signura:   sarvàtimi 
vui!» E s'arritirau adàciu adàciu, nn'arreri. – «A tia dicu, 
cci dissi la Signura, a tutti banni scupa, ma no sutta lu 
lettu, ca nun vògghiu.» La picciotta fincíu di jiri 'ntra 
l'àutra càmmara,  e côta côta130  si  la sbignau pri la sò 
casa.

Pigghiamu ora a Mastru Franciscu quannu la vitti tur­
nari. – «'Nca pirchì vinisti?» – «Patri, Mamma-Dràa è, 
nun è Signura: eu mi scantu, ca sutta lu lettu cci vitti 'na 
cuda tanta, nìura e pilusa;  eu nun cci vògghiu turnari 
cchiù.»   –   «'Nca   mentri   è   chissu,   arrispunníu   Mastru 
Franciscu, tu statti dintra, e mannàmucci a la secunna.» 
Accussì fici. Cci mannau la secunna figghia, nni la Si­
gnura, e la Signura cci fici li stissi carìzzi di la prima e 
cci dissi li stissi paroli. Ma chidda picciotta, ca era misa 
a li talai131 pri chiddu chi cci avía dittu sò soru, s'addu­
nau allura di la cuda, chi a la vista nun paría, e vutau 

129 Spinci, alza; Pidagna, o turnialettu, giraletto.
130 Côta côta, quatta quatta.
131 Essiri misu a li talai, vale star in guardia, in attenzione, alle vedette.

78

Fiabe novelle e racconti popolari siciliani – Vol. III 

Giuseppe Pitrè

cumu badda allazzata pri la casuzza sua, e a li soru e a 
lu patri cci cunta pani pani, vinu vinu132.

Mastru Franciscu nun si putía dari paci ca avía a per­
diri lu bonu salàriu di la Signura, ca era tantu ca putía 
manciari e vèstiri comu li ricchi, senza fari nenti. Perciò, 
ch'ha fattu? ha mannàtu a l'appressu figghia133 nni la Si­
gnura, e poi l'àutra, e 'nfini la nica, e tutti turnaru sempri 
a cursa, e spavintati di la cudazza nìura e pilusa di la 
Mamma-Dràa. – «Megghiu ccà, dicìanu, megghiu ccà 
dintra la casa nostra, a travagghiari notti e jornu e vu­
scàrinni lu pani a suduri di sangu, cu sti rubbiceddi puli­
ti e nostri, cu tutta ca su' vicchiareddi; ca stari nni la 
Dràa, manciari e vèstiri boni cu poca fatiga, e po' essiri 
manciati di lu Drau. Patri, si aviti ssa 'ntinzioni, vaìticci 
vui nni la Dràa.»

'Nca doppu chistu, Mastru Franciscu nun si putía dari 
paci: capaci ca si dava la testa a li mura. – «Possibuli, 
dicía, ca sti figghi nun vonnu guadagnari iddi, nè fari 
guadagnari a mia? Ma nun cc'è chi fari: iddi sunnu assai 
e giuvini, ed eu nun li pozzu suttamèttiri. Lu megghiu 
chi è, vaju eu nni la Signura, e cci fazzu lu criatu eu: lu 
survizzu è lèggiu, la Signura mi voli beni, ed eu staju, 
mànciu e vestu com'un Principi.» Accussì fici, e si nn'ha 
jutu nni la Mamma-Dràa, cuntànnucci l'unu di lu tuttu.

132 Cuntari pani pani, vinu vinu, vale contar tutto minutamente, e così come 

sta, senza alterazione di sorta.

133 Mandò la seconda figliuola (che veniva, per età, appresso la prima).

79

Fiabe novelle e racconti popolari siciliani – Vol. III 

Giuseppe Pitrè

La Mamma-Dràa lu misi a trattari comu un Principi. 
Iddu boni vistiti, iddu bonu manciari, iddu aneddi d'oru 
'n quantità, e poi divirtimenti e scializzi quantu vulía. 
Sulu chi duvía fari, pricurari la spisa pri lu Patri-Drau, e 
pulizziàricci la càmmara e li cosi di la Mamma-Dràa; e 
doppu si mittia cu 'na còscia ccà e 'na còscia ddà, stannu 
sfacinnatu e cuntenti. Ma doppu 'na piccaredda di jorna, 
la Mamma-Dràa l'afferra pri lu vrazzu, lu strinci forti 
quantu nun putía scappari, e cci dici: – «Mància-e-sedi, 
d'unni vô' essiri manciatu, di la testa o di li pedi?» Iddu 
vidennusi a malu partitu si fici làdiu làdiu, e trimannu 
comu 'na fogghia arrispunníu: – «A chi nun vosi ascuta­
ri li me' figghi e mè mugghieri, di li pedi.» Allura la 
Mamma-Dràa jetta un surbùni, e si lu suca grittu grittu
134, senza mancu lassàrinni l'ossa.

Li figghi arristaru cuieti e cuntenti, e Mastru Franci­

scu muríu comu un fitenti.

E cu' l'ha dittu, e cu' l'ha fattu diri,
Di la sò morti nun pozza muriri.

Borgetto135.

134 Allora la draga con una gran sorsata, se lo ingoiò diritto.
135

 Raccontata da Francesca Leto al Salomone, il quale mi ci aggiunge la 
seguente nota: «Questo a me pare più che un semplice cuntu, un apologhetto 
morale squisitissimo. L'accidia genera l'ozio, e l'ozio è padre di tutt'i vizii. E 
maestro Francesco, incarnazione viva dell'accidia e dell'ozio, è beone e vizio­
sissimo, tanto, da poter concepire la turpissima e colpevole idea di sacrificare 
per oro le figlie ad una di quelle Megere, che fanno infame mercato dell'onore 
di pudiche donzelle, servendosi di lusinghe, di promesse ec. ec. Le figlie però, 
rappresentanti la virtù costante sorretta dal lavoro, sfuggono in tempo i lac­
ciuoli della scellerata vecchia. Il vizioso allora, già prima adescato con lascivie 
80

Fiabe novelle e racconti popolari siciliani – Vol. III 

Giuseppe Pitrè

CXXVIII.

Saddaedda.

Si cunta e si riccunta 'na vota ca cc'era 'na mamma cu 
'na figghia; sta figghia era foddi. La mamma, mischina, 
pi la nicissitati si nni iju 'n campagna a cògghiri spichi.

Cc'era   'na   vicina   ricca   ricca;   sta   vicina   morsi,   cci 
murricaru la vesta rosi rosi, li jiricchini, l'aneddi, tanti 
cosi136. Sta bonajenta morta la purtaru a la Pilacca137; e 
cci iju puru sta piccilidda foddi. Comu trasíu s'ammuc­
ciau 'nta lu cunfissunariu. Chiddi si nni jeru tutti, li bo­
najenti; la piccilidda ristau ddà sula. Nesci d'unn'era am­
mucciata, cci livau li jiricchini, a la morta, poi la vulèra 
d'oru138, poi l'aneddu, poi la vesta, poi li quasetti: prima 
cci nni tirau una quasetta, poi l'àutra; ma si nni vinni la 
jamma cu tutta la quasetta.
Ora cc'èsti lu megghiu.

*) e denaro, va a buttarsi a corpo morto nel pantano di quella Taide, procurando 
(per vivere ben pasciuto) i bei bocconi che ingollerà il drago marito di lei, o 
meglio le infelici che la Draga venderà ai suoi ricchi avventori. Ma il vizioso 
maestro soccombe alla sfrenata libidine della Megera, condegna morte a tanta 
iniquità.»

*) Bisogna prendere nel senso figurato quel cucir che fa il maestro della 

scarpa rotta della signora, ec.

136 Cci murricàru ecc. la sepellirono con una vesta tutta a rose, con gli orec­

chini, gli anelli e tante altre cose. Murricari per vurricari, purvicari, metter 
sotterra.

137 Questa donna morta fu portata a sepellire alla Pilacca. Bonajenta, vedi 

vol. II, pag. 3, nota l [nota 12 nell’edizione elettronica Manuzio].

138 Vulèra o gulera, collana.

81

Fiabe novelle e racconti popolari siciliani – Vol. III 

Giuseppe Pitrè

Dici la piccilidda: – «Ora la mettu intra la càscia sta 
jamma, e comu m'allestu la còciu;» dici idda, ch'era fod­
di139.   Accattau,   niscennu,   sosizza,   maccarruni,   ricotta, 
fici cassateddi, manciau e poi si iju a curcari. A la notti 
la picciotta morta: – «Tuppi tuppi!» – «Cu' èsti?» dici la 
piccilidda. – «Ieu sugnu, dammi la quasittedda cu tutta 
la jammaredda140.» Idda nun cci arrispunniu sintennu ac­
cussì. 'Nta mentri, agghiurnau; comu agghiurnau, idda 
chi feci? iju a'ccattari maccarruni, cassateddi, carni e so­
sizza; idda la 'nfamazza141 lu sapía chi cci avia a jiri la 
Morta arreri. Si misi a firriari tutti li strati, e a fari: – 
«Cu' voli vèniri cu mia, cci fazzu maccarruni, cassateddi 
e sosizza!» Li picciotti sintìanu diri accussì, e tutti dicìa­
nu: – «Matri, cci vaju a manciari cu chista?» E si nn'ar­
ricugghieru 'na pocu, e si nni jeru nni la piccilidda. Cu­
cinaru, manciaru, e poi si nni jeru a curcari. Nta mentri, 
cci iju la Morta e la chiama di nnomu: – «Saddaedda, 
Saddaedda, dammi la jammaredda cu tutta la quasitted­
da.» Idda 'un cci rispunnia, e la Morta darreri la porta a 
tuppuliari.   Li   picciutteddi   cci   facìanu:   –   «'Nfamazza! 
ch'arrubbasti?» – «Ieu nenti; ch'arrubbai?!»

Si nni jeru li picciutteddi; lu 'nnumani Saddaedda iju 
a'ccattari un toccu di sosizza e 'na pocu di carni e mac­
carruni. Iju a cucinari, e poi chiamava li picciotti: – «Cu' 

139 Dici idda ecc. Questo dice essa, la quale era pazza.
140 Son io, dammi la calzettina con tutta la gambina.
141 Essa, la infamaccia, la scellerata.
Interrogai la narratrice perchè fosse 'Nfamuna la Saddaedda se era pazza; 

ed essa mi rispose: 'Unca ieu chi sacciu! accussì esti lu cuntu.

82

Fiabe novelle e racconti popolari siciliani – Vol. III 

Giuseppe Pitrè

voli vèniri cu mia cci dugnu maccarruni e sosizza!» Li 
picciotti cci facìanu: – «Vattinni, 'nfamazza, ca tu chid­
da di sta notti si'!....»

Si nni iju nna 'n'àutra strata; e jia gridannu: – «Cu' cci 
voli vèniri cu mia, cci dugnu maccarruni e sosizza!!» Li 
picciotti, ca 'un sapìanu nenti, sintennu diri accussì, cci 
jeru pi la licchitati142. A la notti cci iju la Morta arreri – 
«Saddaedda. Saddaedda, pròjmi la jammaredda cu tutta 
la quasittedda.» Iddi cci dicìanu a la picciotta: – «Chi 
cci  facisti?  Chista  ora nn'ammazza!» – «Ieu nenti  cci 
fici.»

Lu 'nnumani agghiurnau; la Morta si nn'avía jutu nna 
la fossa arrè. La picciotta iju a circari li picciotti, ma li 
picciotti 'un cci vòsiru jiri cchiù. Saddaedda si nni iju 
nni 'na picciotta vicina. – «Mi vuliti fari scurari ccà sta­
sira? Ieu v'accattu li maccarruni, li cassateddi, e vui mit­
titi la farina.» La picciotta dici: – «Sì, scura ccà stasira.»
La notti cci iju a tuppuliari la Morta: – «Saddaedda. 
Saddaedda, dunami la jammaredda cu tutta la quasitted­
da.» La picciotta cci dici a Saddaedda: – «Vattinni ca 
ccà un cci ha' a dòrmiri cchiù, ccà.» La notti stissa la 
mannau puru, ca si scantava.

Saddaedda, dispirata, si nni iju 'n casa sua. La notti 
cci iju la Morta; tuppi tuppi!– «Saddaedda, Saddaedda, 
dunami la jammaredda cu tutta la quasittedda!» Idda 'un 
cci arrispunníu; la Morta cci scassau la porta e trasíu. 
Davanti lu lettu cci misi a fari: – «Saddaedda, Saddaed­

142 Licchitati o licchitùtini, ghiottornia, gola.

83

Fiabe novelle e racconti popolari siciliani – Vol. III 

Giuseppe Pitrè

da!» Cci acchiappau lu coddu, cci l'accincíu, e la lingua 
cci  la fici  nèsciri  setti  canni143. La picciotta morsi:  la 
Morta grapiu la càscia, si pigghiau la jamma cu tutta la 
quasetta e si nni iju nna la fossa.

Li vicini la matina jeru a tuppuliari nni la picciotta; la 
picciotta era morta; scassaru la càscia e vittiru tutti cosi 
all'aria. Jeru a chiamari a sò matri, e murricaru a Sad­
daedda. La matri quasi ca si fici leta, cà Sadaedda era 
foddi144.

E accabbau lu cuntu.

Erice145.

VARIANTI E RISCONTRI

Si ravvicini per alcune circostanze alla Cattarinetta, n. 5 delle 

Märchen und Sagen aus Wälschtirol dello SCHNELLER.

143 Le afferrò il collo, glielo cinse (strinse), e le fece uscir la lingua sette 

canne lunga (la strozzò).

144 La madre di Saddaedda quasi si rallegrò di questa morte della figlia per­

ché Saddaedda era pazza.

145 Raccontato da Maria Curatolo.

84

Fiabe novelle e racconti popolari siciliani – Vol. III 

Giuseppe Pitrè

CXXIX.

Lu menzu-gadduzzu.

Una vota si cunta e s'arriccunta ca cc'eranu du' cum­
mari, e avianu a jinchiri la ciocca146: una avía la ciocca e 
si jia smiruddannu pri l'ova; l'àutra avía l'ova e niscía 
foddi pri truvari 'na ciocca. Fattu stà ca 'na matina si 
'ncuntraru: – «Oh cummari, e dunni jiti?» – «Cercu ova 
pri jinchiri 'na ciocca.» – «Oh! ed eu cercu 'na ciocca ca 
haju l'ova e la ciocca no.» – «Sapiti chi vi dicu? dici 
chidda; eu mettu la ciocca e vu' mittiti l'ova, e li puddi­
cini chi scuvanu nni li spartemu.» – «Oh bonu, bonu!» E 
accussì ficiru. Quannu po' vinni lu tempu ca li puddicini 
scuvàru ed eranu grussuneddi147, si l'hannu spartutu bil­
lissimamenti la mità pr'unu. Nn'arristava una sparàggiu. 
Chi  fannu?  lu tagghianu 'n menzu  e si  nni  pigghianu 
menzu  l'unu. Una di  li  du' cummari  appi  pietà di  stu 
menzu gadduzzu e nun si lu vosi manciari: cci cusi ben 
pulita la vozza e li vudidduzza, e si misi a pàscilu cu 
muddicheddi di pani; e tantu fici ca lu menzu gadduzzu 
campau. Tant'è, unu ora, unu poi, l'àutri gadduzzi si nni 
jianu mali juti148, e jianu murennu unu appressu a l'àutru 
comu avissiru lu mali-suttili: sulu ca campau la menzu-
gadduzzu, e la patruna lu vulía bèniri cchiù di la pupid­

146 Doveano fare una chiocciata.
147 I pulcini scovarono ed erano un po' grossi.
148 Gli altri galletti morivano malandati.
85

Fiabe novelle e racconti popolari siciliani – Vol. III 

Giuseppe Pitrè

da di l'occhi soi. Una matina avía a fari lu pani, e cirníu 
la farina: poi appi a nèsciri, e lassau tutti cosi 'n tridi­
ci149. Comu s'arricogghi doppu du' uri, trova lu pani bed­
du   fattu,   'nfurnatu   e   cottu   ca   era   'na   maravigghia.   – 
«Gesu! e cu' lu fici? oh chi cosa galanti!» – E cu' lu fici, 
e cu' nun lu fici, nun potti sapiri nenti. Ma tutti cosi avía 
fattu  lu  menzu-gadduzzu,  ca passàru   li  fati  e  l'avìanu 
'nfatatu. 'N'àutra vota la patruna niscíu a l'alba e lassau 
tutti cosi a gamm'all'aria: torna, e trova lu lettu livatu, la 
casa sbarazzata e scupata e tutti cosi beddi arrisittati. – 
«Oh, dici, chista 'un è opira giusta! e cu li fa sti cosi?»

Un jornu sta donna era cunfusa ca nun avía a cu' man­
nari ad accattari la pasta: – «E comu fazzu?» – «Ma'150, 
cci vaju eu?» cci dici lu menzu-gadduzzu. – «Gèsu, ca 
parra lu menzu-gadduzzu! E tu, figghiu meu, comu cci 
pò' jiri?» – «Nenti, matri, facemu accussì: m'attaccati li 
dinari 'nta 'na punta di salvietta, mi l'attaccati a lu pedi, 
ca a lu restu pensu eu.» Accussì fici. Lu menzu-gadduz­
zu parti e va nni lu pastaru: – «Menzu ròtulu di pasta 
vògghiu! menzu ròtulu di pasta vògghiu!» – «Oh, dici lu 
pastàru, ch'è siccanti stu menzu-gadduzzu! mi stà stu­
nannu! Statti ddocu (dici), ca prima hê sèrviri a cui si lu 
merita e tu vinisti l'ultimu di tutti.» A stu puntu lu men­
zu-gadduzzu si 'ncagna, curri a li pedi di lu pastàru e cci 
metti a dari pizzuluna di veru versu, ca ogni pizzuluni si 
tirava un vuccuni di carni. – «Ahi, ahi, dici lu pastaru, 

149 E lasciò tutto in asso.
150 Ma', accorciato da matri, madre.

86

Fiabe novelle e racconti popolari siciliani – Vol. III 

Giuseppe Pitrè

ca mi stà manciannu li pedi! prestu, prestu sirviti a stu 
menzu-gadduzzu   e   mannatinnillu.»   Accussì   cci   hannu 
pisatu la pasta, cci l'attaccaru a lu piduzzu, e iddu la pur­
tau a sò matri, ca nn'arristau veru cuntenti.

Lu 'nnumani idda avía a'ccattari l'ògghiu: – «E comu 
fazzu ca nun cc'è nuddu chi cci va?» Dici lu menzu-gad­
duzzu: – «Matri, attaccàtimi l'agghialòru a mia, ca cci 
vaju eu.» La matri fici comu cci dissi lu menzu-gadduz­
zu, e chistu, a via di dari pizzuluna a l'ugghiàru, si fici 
dari l'ògghiu prestu e cci lu purtau a sò matri. E di sta 
manera sicutaru pri 'na pocu di tempu, ca lu menzu-gad­
duzzu cci facia tutti li survizzedda a sò matri (iddu la 
chiamava sempri matri).

Successi 'na vota ca la matri avía a mannari a pasciri 
lu porcu fora lu paisi, e nun avía a cu' cci mannari. Lu 
menzu-gadduzzu cci dissi: – «Cci vaju eu.» – «E comu, 
cu sta sorti di porcu grossu?» – «Vu' chi nn'aviti a fari? 
attaccàtilu a lu pedi meu e nun cci voli àutru.» Accussì, 
cu lu porcu attaccatu a lu pedi, si partíu ben pulitu, iddu 
avanti e lu porcu appressu, e juncèru a un fumiràru151 
fora lu paisi. Ddà lu porcu misi a scavari cu lu mussu, 
com'è solitu quannu cercanu manciari; scava, scava, ed 
attrova 'na billissima càscia tutta di ferru, chiusa cu tri 
chiavi, e a lu scrùsciu si vidía ca era china di dinari, di 
munita d'oru e munita d'argentu. – «E comu fazzu? dici 
lu menzu-gadduzzu; eu nu' mi la pozzu carricari pri pur­
tàrila a mè ma'; ora vogghiu vìdiri si qualcunu mi la por­

151 Fumiràru, qui letamaio.

87

Fiabe novelle e racconti popolari siciliani – Vol. III 

Giuseppe Pitrè

ta.» Vidi, e vidi passari du' surdati: – «A vui, dici, mi 
vuliti purtari sta càscia nni mè matri?» – «Ah, birbanti! 
rispunneru li surdati; tu sta càscia vòi? Nun sai ca zoccu 
si trova, tocca a lu Re? Vattinni tu, ca chista l'âmu a 
purtari a lu Re.» Comu di fattu si carricàru la càscia e 
cci la purtàru a lu Re. Lu menzu-gadduzzu addumau: – 
«Ah, dici, latri di passu! aspetta, videmu si la càscia toc­
ca a mia o tocca a lu Re.» Va a lassa subbitu lu porcu a 
la casa, e si metti a curriri pri jiri a lu palazzu di lu Re. 
Pri la via scontra e scontra 'na gran quantità di migghià­
ra di lapi152. Dicinu: – «E unni jiti cu tutta sta prèscia, 
cumpari menzu-gadduzzu?» – «Vaju nni lu Re, ca m'ha­
vi a dari la càscia di munita chi mi pigghiau attortamen­
ti.» – «Cci vinemu puru nui?» – «'Nca jemuninni. Firría, 
firría, firría, vi 'nfilati tutti 'n culu di mia.» Li lapi firria­
ru, e trasinu tutti dintra di lu menzu-gadduzzu. Camina 
n'àutru pezzu e trova un ciumi: – «Dunni jiti, cumpari 
menzu-gadduzzu, cu tutta sta prèscia?» – «Nni lu Re pri 
chistu e chistu.» – «Cci vegnu puru eu?» – «'Nca cami­
na.» – «E comu fazzu?» – «Firría, firría, firría, ti 'nfili 
tuttu 'n culu di mia!» – «Accussì fici, e lu menzu-gad­
duzzu sicutau lu sò caminu. Camina e 'nfrunta cu 'na 
guardia di lupa:– «O cumpari menzu-gadduzzu, e pirchì 
curriti cu tutta sta prèscia?» – «Staju jennu nni lu Re ac­
cussì  e accussì.» – «Oh  bona! e nni cci  purtati a nui 
puru?» – «'Nca viniti.» – «E comu?» – «Firría, firría, 
firría, vi 'nfilati tutti 'n culu di mia.» Li lupa si 'nfilanu 

152 Migliaia di api.

88

Fiabe novelle e racconti popolari siciliani – Vol. III 

Giuseppe Pitrè

com'àppiru dittu, e lu menzu-gadduzzu junci a lu palaz­
zu di lu Re. Si metti davanti lu purtuni e metti a gridari a 
vuci forti: – «La càscia di li dinari vògghiu! la càscia di 
li dinari vògghiu! la càscia di li dinari vògghiu!» e curri 
a dari pizzuluna a lu guarda-porta, ca lu fici addivintari 
tuttu sangu e tuttu sfardatu. Lu guarda-porta si nn'ac­
chiana nni Sò Maistà, e cci cunta lu passatu: – «Maistà, 
cc'è un menzu-gadduzzu chi grida ca voli la càscia di li 
dinari, e m'ha sfardatu tuttu a via di pizzuluna e nun si 
cci pò jiri 'n pettu ca fa spavintari. Chi fazzu?» – «Fàllu 
vèniri ccà nni mia.» Hannu purtatu lu menzu-gadduzzu 
davanti a lu Re, e chistu cci dumanna: – «Chi pretenni?» 
– «Pretennu la càscia di li dinari chi truvai eu, ca è la 
mia e no la vostra; masinnò a pizzuluna vi finìsciu a tut­
ti.» – «Ah, birbanti, dici lu Re, accussì si parra davanti a 
mia? – Olà, pigghiàtilu a stu menzu-gadduzzu arditu e 
jittàtilu 'nta la mè cavallarizza, quantu almenu li cavaddi 
lu pistanu e cci fannu passari tutti li disii.» Quattru sul­
dati afferranu a lu menzu-gadduzzu e lu jèttanu 'ntra la 
cavallarizza sutta li pedi di li cavaddi, e chiudinu subbi­
tu la porta. Li cavaddi si mettinu a quacïari153. – «Ah, 
cumpari   lupa,   ajutatimi,»   dici   lu   menzu-gadduzzu.   Li 
lupa nèscinu e si mancianu tutti li cavaddi di Sò Maistà. 
Quannu lu Re nun 'ntisi cchiù battaría dintra la cavalla­
rizza, dici: – «Va viditi si l'ammazzaru a lu menzu-gad­
duzzu.» Vannu li surdati e tornanu chini di spaventu. – 
«Oh, Maistà, dici, chi straggi! tutti li cavaddi su' scanna­

153 Quacïari o caucïari, dar calci.

89

Fiabe novelle e racconti popolari siciliani – Vol. III 

Giuseppe Pitrè

ti e manciati!» – «E lu menzu-gadduzzu?» – «È misu 
chi canta supra li manciaturi.» – «Olà, prestu, facitimìn­
ni vinnitta! Camïàti un furnu tri notti e tri jorna, affirrati 
lu gaddu e cci lu 'nfurnati.» Accussì ficiru li surdati: ca­
mïanu un furnu tri notti e tri jorna, afferranu a lu menzu-
gadduzzu e cci lu jèttanu; e mìsiru subbitu la balàta a lu 
furnu.» – «Ah,  cumpari  ciumi,  ajutatimi  vui!» dici  lu 
menzu-gadduzzu: e lu ciumi nesci di bottu ed astùta lu 
furnu e lu fa divintari friddu un jelu. Lu 'nnumani lu Re 
manna   a   vidiri   si   lu   menzu-gadduzzu   era   mortu.   – 
«Com'ora, dici, àutru chi cìnniri addivintau!» Levanu la 
balàta, e lu menzu-gadduzzu sàuta fora facennu: – «Cu­
curucù! Cucurucù! Unn'è lu Re, ca vògghiu la càscia cu 
li dinari?  Cucurucù, la càscia vògghiu!» Lu Re nun ni 
potti cchiui: – «Olà! dici, pigghiàtilu, mittitilu dintra lu 
mè   càntaru,   ca   cci   vaju   di   supra   e   la   finisciu   eu154. 
L'hannu misu dintra lu càntaru, e lu Re s'assetta. – «Ah, 
cumpari lapi, ajutatimi vui ora!» dici lu menzu-gadduz­
zu. Li lapi nèscinu tutti, e tutti appizzanu all'anchi di lu 
Re. – «Olà, olà! dici lu Re; olà ca moru! ajutu!» Currinu 
li guardii: – «Chi fu, Maistà?» – «Prestu, dici, dati la cà­
scia a stu menzu-gadduzzu, purtaticcilla 'nfinu a la sò 
casa,   dàticci   quant'àutri   dinari   voli,   ca   nun   ni   pozzu 
cchiui. Chistu, specia di diavulu è!»

Cci hannu datu a lu menzu-gadduzzu tuttu chiddu chi 
vosi, e la càscia cu li dinari, e cci li purtaru a la casa. La 

154 Mittitilu ecc. Mettetelo dentro il pitale, che me gli scarico il ventre so­

pra, e così lo finisco (lo fa morire) io.

90

Fiabe novelle e racconti popolari siciliani – Vol. III 

Giuseppe Pitrè

matri di lu menzu-gadduzzu di sta manera arricchíu, e 
d'allura 'n poi misi a sfrazzïari cu palazzi e carrozzi e lu 
menzu-gadduzzu era sempri 'nsèmmula cu idda.

Iddi arristaru filici e cuntenti,
E nui ccà senza nenti.

Partinico155.

155 Raccontata da Margherita Martorana lavandaia di Partinico, e raccolta 

da Salomone-Marino.

91

Fiabe novelle e racconti popolari siciliani – Vol. III 

Giuseppe Pitrè

CXXX

Don Firriulieddu

Si cunta e si raccunta ca cc'era un burgisi e avia 'na fi­
glia; sò patri si nni ij' a travagliari di fora senza pani; la 
muglieri fici lu pani e cci lu mannà' cu la figlia. Sò patri 
cci dissi: – «Pri vìniri a truvari a mia, vidi ca fazzu un 
viuolu di caniglia156, tu piglia caniglia caniglia, e mi vie­
ni a trovi.» Passava pi casu lu vecchia Dragu, e vitti lu 
viuolu di la caniglia, e dissi: – «Chista è cosa significati­
va;» guastò la caniglia chi jia nni lu burgisi e la minti a 
jiri nn'iddu. 'Nquà parti la figlia cu lu pani pri jiri nni sò 
pa'; camina caniglia caniglia e si riduci nni lu Dragu; 
quannu lu Dragu vidi affacciari sta picciotta, cci dissi: – 
«Tu ha' a essiri mà  muglieri.» La picciotta si minti  a 
chiànciri. Sò patri nu vidiennu arrivari a la figlia, la sira 
si nni va a la casa e accumencia a circari a sò figlia; nu 
la putiennu truvari, fici prummissioni a Diu pri vinìricci 
'na figlia o un figliu157. Doppu l'annu cci vinni un figliu 
e cci misiru  Do Firriulieddu; doppu tri jorna stu picci­
liddu cci parlò e cci dissi: – «Ma', mi lu facìstivu lu fir­
riuolu? ora datimi 'na canuzza e lu firriuolu ca haju a jiri 
a circari a mà suoru.» Si minti 'n caminu e va a cerca a 
sò suoru; arriva 'ntra un chianu e vidi 'na quantità di cri­

156 Bada bene: io ti traccerò la via da fare, colla crusca.
157 Fece voto a Dio perchè gli volesse far nascere un figlio o una figlia.

92

Fiabe novelle e racconti popolari siciliani – Vol. III 

Giuseppe Pitrè

stiani e dici: – «Di cu' è sta vistiami?» Rispunni lu vi­
stiamaru:

– «Di lu Dragu-draganti,
Chi nu si spagna nè di Di', nè di li Santi,
Chi si spagna di Do Firriulieddu
Ca, tri jorna natu, e va pri lu viulieddu,
E duna pani a la cani e cci dici:
Mancia, canuzza mia, e nun abbaiari
Ca buoni cosi âmmu a fari.»

Pùa vitti 'na mànnira di piecuri, e cci spijà': – «Di cu' 

su' sti piecuri?»

– «Di lu Dragu-draganti,
Chi nu si spagna nè di Di', nè di li Santi,
Chi si spagna di Do Firriulieddu
Ca, tri jorna natu, e va pri lu viulieddu,
E duna pani a la cani e cci dici:
Mancia, canuzza mia, e nun abbaiari
Ca buoni cosi âmmu a fari.»

Arriva nni la casa di lu Dragu, e tuppía, e la suoru cci 
apri, e vitti stu picciliddu. – «Tu a cu' cierchi?» – «Ia 
ciercu a tia ca sugnu tò frati, e ti nni ha' a jiri nni la 
mamma.» Lu Dragu quannu 'ntisi ca cc'era Do Firriu­
lieddu, si va a'mmùccia susu nni lu sulàru; Do Firriu­
lieddu spija a la suoru:– «Unn'è lu Dragu?» – «Ccà susu 
nni lu sulàru.» Cumanna a lu cani: – «Acchiana e abbaja 
a ssa scala scala ca ia viegnu appriessu di tia.» Lu cani 
acchiana, e cumencia a'bbajari. Firriulieddu cci ij' ap­
priessu, e va a trova lu Dragu e l'ammazza; si piglia la 

93

Fiabe novelle e racconti popolari siciliani – Vol. III 

Giuseppe Pitrè

suoru, 'na quantità di dinari, e si nni vannu nni sò matri, 
e restanu tutti cuntenti.

Casteltermini158.

158 Raccontato da Giuseppe Tripi cameriere, e fatto raccogliere dal sig. G. 

Di Giovanni.

94

Fiabe novelle e racconti popolari siciliani – Vol. III 

Giuseppe Pitrè

CXXXI.

Pitidda.

'Na vota si cunta e s'arriccunta ca cc'era 'na matri, chi 
avía 'na figghia, e si chiamava Pitidda; cci dissi: – «Va' 
scupa la casa.» – «E vu' datimi lu pani, prima.» – «Va' 
scupa la casa.» – «Nun pozzu, nanò159» cci dissi idda. 
Comu vitti sò matri ca la casa 'un la vulía scupari, chia­
mau lu lupu: – «Lupu, va' a'mmazza a Pitidda, ca Pitid­
da   nun   vosi   scupari   la   casa.»   Iddu   cci   arrispunni:   – 
«Nun pozzu, nanò.» – «Cani, va' a'mmazza lu lupu (dici 
la matri), ca lu lupu nun voli ammazzari a Pitidda, ca Pi­
tidda nun voli scupari la casa.» – «Nun pozzu, nanò.» – 
«Mazza, va' a'mmazza lu cani, ca lu cani nun voli am­
mazzari a lu lupu, ca lu lupu nun voli ammazzari a Pi­
tidda, ca Pitidda nun voli scupari la casa.» – «Nun poz­
zu, nanò.» – «Focu, abbrucia la mazza, ca la mazza nun 
voli ammazzari a lu cani, ca lu cani nun voli ammazzari 
lu lupu, ca lu lupu nun voli ammazzari a Pitidda, ca Pi­
tidda nun voli scupari la casa.» – «Nun pozzu, nanò.» – 
«Acqua, va' a'stuta lu focu, ca lu focu nun voli ardiri la 
mazza, ca la mazza nun voli ammazzari a lu cani, ca lu 
cani nun voli ammazzari a lu lupu, ca lu lupu nun voli 
ammazzari   a   Pitidda,   ca   Pitidda   nun   voli   scupari   la 
casa.» – «Nun pozzu, nanò.» – «Vacca, va' viviti l'ac­
qua, ca l'acqua nun voli astutari a lu focu, ca lu focu nun 

159 Nanò, gnora no, no.

95

Fiabe novelle e racconti popolari siciliani – Vol. III 

Giuseppe Pitrè

voli abbruciari a la mazza, ca la mazza nun voli ammaz­
zari a lu cani, ca tu cani nun voli ammazzari a lu lupu, 
ca lu lupu nun voli ammazzari a Pitidda, ca Pitidda nun 
voli scupari la casa. – «Nun pozzu, nanò.» – «Lazzu, va' 
a'ffuca la vacca, ca la vacca nun voli vìviri l'acqua, ca 
l'acqua nun voli astutari a lu focu, ca lu focu nun voli 
abbruciari a la mazza, ca la mazza nun voli ammazzari a 
lu cani, ca lu cani nun voli ammazzari a lu lupu, ca lu 
lupu nun voli ammazzari a Pitidda, ca Pitidda nun voli 
scupari la casa.» – «Nun pozzu, nanò.» – «Surci, va' a'r­
rùsicati lu lazzu, ca lu lazzu nun voli affucari a la vacca, 
ca la vacca nun voli vìviri l'acqua, ca l'acqua nun voli 
astutari a lu focu, ca lu focu nun voli abbruciari a la 
mazza, ca la mazza nun voli ammazzari a lu cani, ca lu 
cani nun voli ammazzari a lu lupu, ca lu lupu nun voli 
ammazzari   a   Pitidda,   ca   Pitidda   nun   voli   scupari   la 
casa.» – «Nun pozzu, nanò.» – «Gattu, va' mànciati lu 
surci, ca lu surci nun voli arrusicari lu lazzu, ca lu lazzu 
nun voli affucari a la vacca, ca la vacca nun voli vìviri 
l'acqua, ca l'acqua nun voli astutari a lu focu, ca lu focu 
nun voli abbruciari a la mazza, ca la mazza nun voli am­
mazzari a lu cani, ca lu cani nun voli ammazzari a Pitid­
da, ca Pitidda nun voli scupari la casa.»

Curri lu gattu e si va a mancia lu surci, curri lu surci e 
si va a rùsica lu lazzu, curri lu lazzu e va a'ffuca la vac­
ca, curri la vacca e si va vivi l'acqua, curri l'acqua e va 
a'stuta lu focu, curri lu focu e va a ardi la mazza, curri la 
mazza e va a'mmazza lu cani, curri lu cani e va a'mmaz­

96

Fiabe novelle e racconti popolari siciliani – Vol. III 

Giuseppe Pitrè

za a lu lupu, curri lu lupu e va' a'mmazza a Pitidda, curri 
Pitidda e va a scupa la casa, curri la matri e ci duna lu 
pani.

Borgetto160.

VARIANTI E RISCONTRI

Questa fola si riduce, come qualcun'altra delle seguenti, a un 

puro esercizio mnemonico dei fanciulli.

Identico al  Petruzzo, della Novellaja fiorentina dell'IMBRIANI e 
alla Novella di Petruzzo sanese di T. GRADI, Saggio di Letture va­
rie, pag. 175.

160 Raccontata da Francesca Leto a Salomone.

97

Fiabe novelle e racconti popolari siciliani – Vol. III 

Giuseppe Pitrè

CXXXII.

Cummari Vurpidda.

C'era 'na vota Cummari Vurpidda e Cummari Crapaz­
za. La prima avía 'na casuzza nica nica, ed era urnata di 
siggiteddi, di cìcari, di piattuzzi161; 'nsumma era beni ad­
dubbata. Iju 'na vota Cummari Crapazza e ci scippau la 
casuzza. Idda, Cummari Vurpidda, si misi a chianciri. 
Ci   iju   'na   cani   abbaiannu   e   cci   dissi:   –   «Chi   hai   ca 
chianci!» E idda ci dissi: – «Cummari Crapazza mi scip­
pau la casuzza!» – « Zìttuti, ca ti la fazzu dari iu.» Va la 
cani, e dici a Cummari Crapazza: – «Datici la casuzza a 
Cummari Vurpidda.» Rispusi la Crapazza e ci dissi a la 
cani: – «Iu sugnu Cummari Crapazza, a lu ciancu tegnu 
'na spatazza e cu lu cornu ti scafazzu.» La canuzza sin­
tennu chissu si ni iju. Poi ci iju la pecura e ci dissi a la 
Vurpidda: – «Chi hai ca chianci?» E idda ci dissi lu stis­
su. Poi si ni iju la pecura ni Cummari Crapazza, e la iju 
a rimpruvirari. La Crapazza cci rispusi lu stessu, e idda 
scantata si ni iju. 'Nsumma ci jeru tutti sorti d'armali, e 
iddu fici lu stissu. Fra di l'àutri ci iju lu surci e ci dissi a 
la Vurpidda. – «Chi hai ca chianci?» – «Cummari Cra­
pazza mi scippau la casuzza.» – «Zittu, ca ti la fazzu 
dari iu!» Iju ddà, e dissi a Cummari Crapazza: – «Datici 
ora ora la casuzza a Cummari Vurpidda!» Idda ci dissi: 

161 La volpe avea una casuccia piccola piccola, ornata di seggioline, di chic­

chere, di piattini.

98

Fiabe novelle e racconti popolari siciliani – Vol. III 

Giuseppe Pitrè

– «Iu sugnu Cummari Crapazza, a lu ciancu tegnu 'na 
spatazza, e cu un pugnu e 'na curnata ti scafazzu!» Lu 
surci ci rispusi subbitu: – «Iu sugnu Cumpari Surciddu: 
a lu ciancu tegnu un spitiddu, lu ficcu ni lu focu e vi lu 
ficcu ni lu culiddu.»

Favula ditta, favula scritta,
Diciti la vostra, ca la mia è ditta.

Polizzi-Generosa162.

VARIANTI E RISCONTRI.

Questa è una delle novelle puerili o favolette scherzevoli che si 
dicono a' bambini. Vedine un esempio e un riscontro lontano nel 
Petruzzo della Novellaja fiorentina, pag. 31. Vedi pure a pag. 65.

162 Raccolta dal sig Gialongo.

99

Fiabe novelle e racconti popolari siciliani – Vol. III 

Giuseppe Pitrè

CXXXIII.

La Crapa e la Monaca.

Una vota cc'era e cc'era na monaca di casa, e la sira, 
comu scurau, iju a'ddumari la cannila nni la vicina. Pas­
sau un crapàru cu 'na pocu di crapi, e 'na crapa si ci 'nfi­
lau sutta lu lettu di la monaca. La monaca turnau. Idda 
d'allura 'un si nni avía a'ddunatu, e si misi a filari pri li 
fatti so'; quannu si avía a curcari, s'addunau ca cc'era la 
crapa!» – «Ivì! cu' cci la purtau a sta crapa? Nesci, cra­
pa!» – «Eu sugnu la vera crapa, cu l'occhi lucenti, li cor­
na puncenti, si 'un ti nni vai ti sfunnu la ventri.» La mo­
naca iju a chiamari a la vicina: – «Cummari Rosa, faciti­
mi nèsciri sta crapa, pri carità.» Idda cci iju:– «Nesci, 
crapa.» – «Eu sugnu la vera crapa, cu l'occhi lucenti, li 
corna   puncenti,   si   'un   ti   nni   vai   ti   sfunnu   la   ventri.» 
Chidda cci dissi: – «Ih, cummari monaca! va facitivilla 
nèsciri vui.»

La monaca chiama un cani: – «Cumpari cani, mi vuli­
ti fari nèsciri sta crapa?» Iju lu cani: – «Nesci, crapa.» – 
«Eu sugnu la vera crapa, cu l'occhi lucenti, li corna pun­
centi, si 'un ti nni vai ti sfunnu la ventri.» Pigghia lu 
cani   e   cci   dici:   –   «Ih,   cummari,   va   facitivilla   nèsciri 
vui.»

Chiama lu porcu: – «Cumpari porcu, mi vuliti fari nè­
sciri sta crapa?» Iju lu porcu, e cci dissi: – «Nesci, cra­
pa.» – «Eu sugnu la vera crapa, cu l'occhi lucenti, li cor­

100

Fiabe novelle e racconti popolari siciliani – Vol. III 

Giuseppe Pitrè

na puncenti, si 'un ti nni vai ti sfunnu la ventri.» Arri­
spunni lu porcu: – «Ih, va facitivilla nèsciri vui, ca eu 
nun mi la sentu.»

Chiama e chiama un viddanu di ddà vicinu: – «Cum­
pari, mi vuliti fari nèsciri sta crapa?» Iju lu viddanu, e 
cci dissi: – «Nesci, crapa:» a lu solitu. – «Eu sugnu la 
vera crapa, cu l'occhi lucenti, li corna puncenti, si 'un ti 
nni vai ti sfunnu la ventri.» – «Ih, cummari monaca (cci 
dissi lu viddanu), chisti 'un su' cosi pri mia; va facitivilla 
nèsciri vui!»

Passa e passa un agriddu163: – «Oh, cumpari agriddu 
(cci dici la monaca), mi vuliti fari nèsciri sta crapa?» – 
«Vegnu, cummari, e vi la fazzu nèsciri.» Trasi dintra, e 
'ncugna a lu lettu: – «Nesci, crapa.» – «Eu sugnu la vera 
crapa, cu l'occhi lucenti, li corna puncenti, s' 'un ti nni 
vai ti sfunnu la ventri.» – «Ed eu sugnu lu veru griddu 
cu tri parmi di chicchiriddu164, s' 'un ti nni vai, ti pùnciu 
lu culiddu!» – «Gnursi, gnursì, ca nèsciu!» E la crapa 
niscíu comu 'na furia di 'nfernu.

La monaca misi catinazzu sutta la botta; e si jiu a cur­

cari.

Idda arristau filici e cuntenti,
E nui ccà chi nni munnamu li denti.

Borgetto165.

163 Agriddu, o griddu, grillo.
164 Chicchiriddu o chirchiriddu, cocòzzolo.
165 Raccontato da Francesca Leto a Salomone.

101

Fiabe novelle e racconti popolari siciliani – Vol. III 

Giuseppe Pitrè

VARIANTI E RISCONTRI

Confronta con  La Capra ferrata, nov. XXX, della  Novellaja  
fiorentina  dell'IMBRIANI; e con la favoletta  greca di Sternatia  in 
Terra d'Otranto del MOROSI, Studi sui dialetti ec: Prosa; n. V.

102

Fiabe novelle e racconti popolari siciliani – Vol. III 

Giuseppe Pitrè

CXXXIV.

La Gatta e lu Surci.

'Na vota cc'iera 'na gatta; si vulia maritari. Si misi a 
punta di cantuniera; e ognunu chi passava cci spijava: – 
«Gattaredda, chi hai?» – « Chi haju? mi vuogghiu mari­
tari.» Passò un cani; dici: – «Mi vuoi a mia?» – «Quantu 
viju comu canti.» Si vôta lu cani: «Bau-bau!» – «Vih! 
chi canti làdiu! Vattinni, ca 'un ti vuogghiu.» Passau un 
puorcu: – «Gattaredda, mi vuoi a mia?» – «Quantu viju 
comu canti.» – «Uh! uh!» – « Vih! chi si' làdiu! Vattinni 
ca 'un ti vuogghiu!» – Passau un vistiuolu; dici: – «Gat­
taredda, mi vuoi a mia?» – «E quantu viju comu canti!» 
– «Uhm!» – «Vattinni chi si' làdiu, ca vuoi a mia!» Pas­
sò un surci:– «Gattaredda, chi fai?» – «M'hê maritari.» – 
«Mi vuoi a mia?» – «E tu comu canti?» – «Ziu! ziu!» 
Pigghiò la gatta e cci dissi: – «Jàmunni a maritari, ca mi 
piaci.» E si maritaru.

La gatta iju a pigghiari la pasta, e lassò lu surci: un ti 
muoviri di dintra ca jeu vaju a'ccattu la pasta. Lu surci 
trasíu 'nta la cucina; vitti la pignata, e si cci 'nfilau din­
tra, ca si vulía manciari li favi. Ma iddu 'un iju accussì, 
ca la pignata vugghía, e lu surci arristau ddà dintra. Vin­
ni la gattaredda, e si misi a chianciri; ma lu surciddu nun 
cumparía. Pigghia la gatta, e cala la pasta pi manciari. 
Quannu la pasta fu cuotta, manciau; e cci fici lu piattu 
puru pi lu surciddu. Comu sdivàca la pasta, vitti lu surci 

103

Fiabe novelle e racconti popolari siciliani – Vol. III 

Giuseppe Pitrè

'mmiscatu cu la pasta: – «Ah! surciddu mieu! Ah! sur­
ciddu   mieu!»   Pigghiò   e   s'assittò   darrieri   'na   purtiera 
chianciennu a lu surci. – «Chi hai? cci dici la purtera, ca 
ti gratti e pili?» La gatta cci dissi: – «Chi haju? lu sur­
ciddu mi muríu; e jeu mi grattu e pilu.» Rispunni la pur­
tiera: – «E jeu comu purtiera mi sbattulíu.»

'Nta la purtera cc'iera 'na finiestra; dici: – «Chi hai, 
purtiera, ca sbattulíi?» – «Lu surciddu muríu; la gatta si 
gratta e pila; e jeu mi sbattulíu.» Arrispunni la finestra: 
– «E jeu comu finestra mi grapu e chiuju.»

'Nta la finestra cc'era un arvulu; dici:– «Finestra, pir­
chì ti grapi e chiuj?» Rispunni la finestra: – «Lu surcid­
du muríu; la gatta si gratta e pila; la purtiera si sbattulía; 
jeu mi grapu e chiuju.» Arrispunni l'arvulu e cci dici: – 
«E jeu comu arvulu mi sdirrubbu.»

'Nta st'arvulu cci iju a pusari n'acieddu. Dici st'acied­
du: – «Arvulu, pirchì ti sdirrubbasti?» E l'arvulu cci ri­
spusi: – «Lu surciddu muríu; la gatta si gratta e pila; la 
purtiera sbattulía; la finestra si grapi e chiuj; e jeu comu 
arvulu mi sdirrubbai.» – «E jeu, cci rispunni l'aceddu, 
comu aceddu mi spinnu.»

L'oceddu iju a pusari 'nta 'na funtana. La funtana cci 
spijau: – «Aceddu, comu si' accussì spinnatu?» Si vôta 
l'aceddu: – «Lu surciddu muríu; la gatta si gratta e pila; 
la purtiera sbattulía; la finestra si grapi e chiuj; l'arvulu 
si sdirrubbau; e jeu comu aceddu mi spinnai.» – «E jeu 
comu funtana siccu.»

104

Fiabe novelle e racconti popolari siciliani – Vol. III 

Giuseppe Pitrè

'Nta sta funtana iju a vìviri un cuocu; e cci dissi: – 
«Funtana, pirchì siccasti?» E la funtana cci cunta tuttu 
lu passaggiu: – «Lu surciddu muríu; la gatta si gratta e 
pila; la purtiera sbattulía; la finestra si grapi e chiuj; l'ar­
vulu  si  sdirrubbau;   l'aceddu  si   spinnau;  e   jeu  funtana 
siccai.» – «E jeu cuomu cuocu, mi mentu lu culu 'nta lu 
fuocu.»

Passò un muonacu di S. Nicola; e cci spijò: – «Cuo­
cu, pirchì hai lu culu 'nta lu fuocu?» – «Lu surciddu mu­
ríu; la gatta si gratta e pila; la purtiera sbattulía; la fine­
stra si grapi e chiuj; l'àrvulu si sdirrubbau; l'acidduzzu si 
spinnau; la funtana siccau; e jeu comu cuocu mi misi lu 
culu 'nta lu fuocu.» – «E jeu cuomu muonacu di Santu 
Nicola mi vaju a dicu la Missa cu lu culu di fora.»

Passò la Riggina e cci spija: – «Muonacu di S. Nico­
la, comu ti dici la Missa cu lu culu di fuora?» Rispunni 
lu muonacu: – «Lu surciddu muríu; la gatta si gratta e 
pila; la purtiera sbattulía; la finestra si grapi e chiuj; l'ar­
vulu si sdirrubbau; l'acidduzzu si spinnau; la funtana si 
siccau; lu cuocu si misi lu culu 'ntra lu fuocu; e jeu, mo­
nacu di S. Nicola, mi dicu la Missa cu lu culu di fuora.» 
– «E jeu comu Riggina, vaju a cernu la farina.»

Passa lu Re: – «Oh! Riggina, e comu cerni farina?» E 
la Riggina cci cuntò tuttu lu fattu: – «Lu surciddu mu­
ríu; la gatta si gratta e pila; la purtiera sbattulía; la fine­
stra si grapi e chiuj; l'arvulu si sdirrubbau; l'acidduzzu si 
spinnau; la funtana si siccau; lu cuocu si misi lu culu 
'nta lu fuocu; lu muonacu di S. Nicola, si dissi la Missa 

105

Fiabe novelle e racconti popolari siciliani – Vol. III 

Giuseppe Pitrè

cu lu culu di fuora; e jeu comu Riggina vaju a cernu la 
farina.» – «E jeu comu Re, mi pigghiu lu cafè.»

Capaci166.

VARIANTI E RISCONTRI.

Sasizzedda (Palermo e Borgetto)

Un rocchio di salsiccia tiene il posto del nostro topolino. L'ul­
timo  crescendo  che raccoglie tutta la favoletta è: – «Sasizzedda 
cadíu 'ntra la pignata; lu ferru fa tippi-tappi; sò matri si gratta e 
pila; lu figghia di lu Re si misi la gramagghia; l'arvulu si sdirrub­
bau; l'aceddu si spinnau; la funtana si siccau; la criatazza rumpíu 
la quartarazza; la donna pazza jittau la farina chiazza chiazza; e lu 
monacu di Santu Nicola, si dissi la missa cu lu culu di fora.»

Donn'Anna (Polizzi–Generosa)

Donn'Anna avea una tartaruga, che cadde nella pentola bollen­
te e vi rimase cotta; la Donn'Anna ne fe' gran lamento. – L'ultimo 
crescendo  così   riassume   il   racconto:   «Tartuchedda   si   vugghíu; 
Donn'Anna si gratta e pila; lu corvu si spinnau; lu firrizzu si scad­
duzzau; la scala s'allavancau; la picciuttedda rumpíu la quartared­
da; donna Pazza jittau la farina chiazza chiazza. La valenti pig­
ghía un lignu e si scaddozza li denti. Lu sagristanu si jetta di lu 
campanaru. E li zappunara levanu la testa a cu' veni veni.»

La prima parte di questa novella è nella 1. serie dello Rondal­
layre, Cuentos populars catalans del MARPONS Y LABROS, pag. 58: 
La Rateta (cito questo riscontro pel genere).

Una versione greca di Martano (Terra d'Otranto) è in MOROSI, 

Studi sui dialetti greci di Terra d'Otranto, Leggende, II.

166 Raccontata da Angela Smirraglia.

106

Fiabe novelle e racconti popolari siciliani – Vol. III 

Giuseppe Pitrè

Una versione milanese  di questa novellina  è  El Ratton e el  

Rattin, in nota al Topo della Novellaja fiorentina dell'IMBRIANI.

Di questi crescendo nei conti fanciulleschi è qualche esempio 
nei Contes populaires editi da MONTEL e LAMBERT nella Revue des 
langues romandes di Montpellier, t. IV. 1873.

107

Fiabe novelle e racconti popolari siciliani – Vol. III 

Giuseppe Pitrè

CXXXV.

Lu nasu di lu Sagristanu.

Si riccunta e cc'era 'na vota e cc'era un sagristaneddu, 
chi ogni matina scupava la Chiesa. Un jornu 'nta di l'àu­
tri, mentri chi scupava la Chiesa trova e trova un tirdinà­
ri; lu pigghiau, si lu misi in sacchetta e doppu chi accab­
bau la fatiga167 si manciava lu sensu di chiddu chi avía 
a'ccattari cu stu tirdinàri, e dicía: – «Si m'accattu tirdinà­
ri di nuci, hannu li scorci; si m'accattu tirdinàri di mèn­
nuli, hannu li scorci, si m'accattu nuciddi, hannu li scor­
ci, ora, la megghiu chi è, m'accattu tirdinàri di càlia168 e 
mi la mangiu.» Accussì fici; s'accattau la càlia e si la iju 
mangiannu a còcciu a còcciu pi li strati. Chicàtu all'urti­
mu còcciu169, 'un ni vosi cchiù, e pinsau di farisillu sar­
vari d'una furnàra ch'era ddà 'ncostu, e cci dissi: – «Mai­
stra,  sarvatimi   stu còcciu  di   càlia;   dumani  mi  lu  pig­
ghiu.» – «Gnursì, cci rispusi la principala, mittitilu ddo­
cu supra la vancàta170.» Lu sagristanu si nni jiu pi fatti 
soi. Doppu un pizzuddu, la furnàra, va pi sarvari lu còc­
ciu di la càlia, e s'adduna chi lu gaddu si l'avía manciatu. 
Lu 'nnumani veni lu sagristanu e cci addumanna lu còc­
ciu di càlia, e la Maistra cci dissi chi lu gaddu si l'avía 

167 Dopo che terminò la fatica.
168 Comprerò la càlia (ceci abbrustoliti), e me la mangierò.
169 Giunto all'ultimo chicco.
170 Vancàta, bancata, banco, bancone.

108

Fiabe novelle e racconti popolari siciliani – Vol. III 

Giuseppe Pitrè

ammuccatu. Mastru 'Sippuzzu171 (accussì si chiamava lu 
Sagristanu) si quadiau, e cci accuminzau a diri:– «O mi 
dati lu cicirittu, o mi dati la gaddittu172! O mi dati la cici­
rittu, o mi dati la gaddittu!» e siquitau a longu sempri a 
diri la stissa cosa. La principala, vidennu chi 'un si la 
putía scatturari di 'n capu,173 pigghiau e cci detti lu gad­
du e cci dissi: – «Vegna ccà, va facitivi scriviri174.» Ma­
stru   'Sippuzzu   s'affirrau   lu   gaddu,   è   'unn'avennu   unni 
mìttilu, 'nta la Chiesa, lu purtau 'nta 'na mulinara, amica 
sua, e cci dissi: – «Cummari, sarvatimi stu gaddu chi poi 
mi lu vegnu a pigghiu.» – «Gnursì, Mastru Jseppi, lassa­
tilu, chi ccà esti bonu sarvatu;» cci lassau lu gaddu e si 
nn'ha jutu pi fatti soi. Ghiustu ghiustu sta mulinara nu­
tricava un porcu; ssa matinata avía misu 'nta lu tinidduz­
zu175 tantìcchia di canìgghia pi lu porcu: lu gaddu comu 
vitti la canìgghia, ancugnau e lu porcu jittau cu 'na vuc­
catuna e ammazzau lu gaddu. Lu 'nnumani va Mastru 
Jseppi e cci addumanna lu gaddu; la mulinara, tutta cun­
fusa, cci dissi: – «Mastru Jseppi meu, chi v'haju a fari! 
Ajeri lu gaddu pinsau di beni di ancugnari a lu tinidduz­
zu di lu porcu chi si stava mangiannu la canìgghia, e 'nta 
'na vutata d'occhi, gnàu! cci duna 'na scagghiunatuna176 
e l'ammazzau.» – «E facistivu chissa! cci arrispunni lu 

171 'Sippuzzu, dim. di 'Seppi, per aferesi di Giuseppe.
172 O voi mi date il cece, o mi date il galletto.
173 Levar d'addosso.
174 Prendete qui: e andate a farvi scrivere (forse nel libro dei minchioni).
175 Tinidduzzu, piccolo tinello, tinellotto.
176 Scagghiunatuna. accr. di scagghiunata, dentata.

109

Fiabe novelle e racconti popolari siciliani – Vol. III 

Giuseppe Pitrè

sagristanu, ma jeu 'un sàcciu nenti; o mi dati lu gaddittu, 
o mi dati lu purchittu! O mi dati lu gaddittu, o mi dati lu 
purchittu!» e siquitau a picchïari177 tantu, sempri dicen­
nu la stissa cosa, chi la principala fu custritta a dàricci lu 
porcu. Mastru 'Sippuzzu s'affirrau lu porcu, e 'un avennn 
unni mìttilu, lu purtau 'nta 'na pastàra, amica sua, e cci 
dissi: –«Cummari Brìcita178, mi vuliti fari 'na finizza? mi 
vuliti   sarvari   tanticchiedda   stu   porcu,   chi   jeu   dumani 
passu e mi lu pigghiu?» – «Gnursì, cci arrispunniu la 
pastàra, trasìtilu, chi ccà èsti comu 'n casa vostra.» Ac­
cussì fici Mastru 'Sippuzzu, cci lassau lu porcu e si nni 
ha jutu pi fatti soi. Si cumminau chi la pastàra avía la 
figghia zita, e lu 'nnumani s'avía a maritari: e pinsau di 
beni, siccomu era scarsulidda179 e maliziusa, pi fari la ta­
vulata, di  ammazzari  lu porcu, e po'  diricci  a Mastru 
Jseppi, chi cci scappau. Accussì fici, la sira ammazzau 
lu porcu, e nè gatta fu, nè dammàggiu fici180. La 'nnuma­
ni iju mastru Jseppi tuttu cuntenti pi jirisi a pigghiari lu 
porcu; la pastàra comu lu vitti nèsciri, pigghiau di prima 
e cci dissi: – «Comu! mastru 'Sippuzzu meu, 'un sapiti 
nenti? lu porcu assira ruppi181, e squagghiau lu porcu182; 

177 Picchiari, piagnucolare.
178 Comare Brigida.
179 Scarsulidda, scarsetta.
180 Modo di dire per significare il silenzio e l'oculatezza professata da colui 

che fa qualche cosa furtivamente. Vedi al vol I, pag. 370, nota 7 [nota 1358 
nell’edizione elettronica Manuzio].

181 S'intende la corda.
182 Sparì il porco.

110

Fiabe novelle e racconti popolari siciliani – Vol. III 

Giuseppe Pitrè

cerca chi ti cerca, lu mannai a'bbanniari183, e 'un si potti 
truvari.» Lu Sagristanu unu fu e centu si fici; si piddu­
liau tuttu184, poi si misi a chianciri a chiantu ruttu e di­
cia:

«Nun ni sacciu nenti, nun ni sacciu nenti: o mi dati lu 
purchittu, o mi dati la zitìcchia! o mi dati lu purchittu, o 
mi dati la zitìcchia.» E tantu fu lu picchiu e la làstima 
chi fici, ca la pastàra, pi livarisillu di davanti, cci abbi­
sugnau dari la figghia zita. Cci la misi 'ntr'on saccu e 
Mastru Jseppi, senza sapiri nè leggiri nè scriviri, si la jit­
tau supra li spaddi e si nni iju pi fatti soi. Sta picciotta si 
la putía purtari a la Chiesa? 'unn'era possibili, pirchì ddà 
cc'era lu Cappillanu; perciò pinsau di jilla a lassari nta 
'na putïàra, ch'era puru amica sua e cci dissi: – «Gnà Si­
cilia185; purmittiti chi jeu lassassi ccà stu saccu di canig­
ghia, e poi dumani mi lu vinissi a pigghiari?» – «Gnursì, 
Mastru   Jseppi,   patruni!   mittitilu   'nta   ssa   cantunera,   e 
unni lu lassati, lu truvati.» Mastru Jseppi fici accussì e si 
nn'ha jutu pi fatti soi. La cumminazioni vosi chi pi fur­
tuna di sta picciotta, la putïàra avennu li gaddini a diju­
nu, cci vieni 'n testa di pigghiari di ddu saccu du' mana­
teddi   di   canìgghia;   comu   va   pi   asciògghiri   lu   saccu, 
s'adduna di la picciotta ch'era ddà dintra attaccata: – «E 
tu chi fai ccà?» – «Ah, principala mia, la mè sorti mi 
purtau ccà;» e ci cuntau lu fattu.

183 Manda gridando per la città a chi avesse il suo majale.
184 Battersi le membra piangendo, strapparsi la pelle.
185 Gnora Cecilia.

111

Fiabe novelle e racconti popolari siciliani – Vol. III 

Giuseppe Pitrè

Comu 'ntisi accussì, la putïàra prestu prestu la 'scìu di 
lu saccu186, e siccomu avia 'na cani figghiata, pinsau di 
beni di mìtticci la cani dintra lu saccu, e a la picciotta 
cci dissi: – «Tu ammùcciati dintra dda càmmara.» Lu 
'nnumani si prisenta Mastru Jseppi e cci addumanna lu 
saccu. La putïàra cci duna lu saccu cu la cani figghiata 
dintra, iddu si metti lu saccu 'n coddu e ammutta a la 
marina pi jiri a jittari a mari la picciotta187. Arrivatu a la 
marina, asciogghi lu saccu e comu va pi àprilu, la cani 
s'abbenta furiusa e jetta cu un gran muzzicuni 'ntra lu 
nasu. 'Nni vulìstivu cchiù di Mastru Jseppi? si scimiddi­
cau tuttu188, chianci chi ti chianci, lu sangu chi cci curría 
a lavina189, addivintau un patri  Ecce-Homu190, e jia pri­
gannu a la cani:– «Cani, cani, dammi pilu; pilu mettu 
ntr' ò nasiddu e mi sana lu purtusiddu191.» La cani cci ar­
rispusi: – «Pilu vôi? dammi pani.» Lu Sagristanu appiz­
za a curriri va 'nta 'na furnaría192  e dici a lu furnaru: – 
«Furnaru, dammi  pani, quantu jeu dugnu a cani; cani 
duna pilu; pilu mettu 'ntr'ô nasiddu e mi sana lu purtu­

186 Presto la mise fuori dal sacco ('sciu per nisciu, uscì, qui verbo in forma 

attiva).

187 E ammutta ecc., e tira verso la marina, per andare a buttare a mare la ra­

gazza.

188 Si lacerò tutto. (Scimiddïàrisi, voce comunissima nelle campagne, lace­

rarsi, strapparsi).

189 A lavina, a sgorgo, a torrente.
190 Divenne come un padre Ecce-Homo.
In Palermo non si usa a questo preposito la voce patri.
191 Nella medicina del popolo si consiglia che avendo un morso da un cane 

bisogna medicar la ferita col suo stesso pelo, e si guarisce.

192 Furnaría, bottega di pane che ha forno.

112

Fiabe novelle e racconti popolari siciliani – Vol. III 

Giuseppe Pitrè

siddu.» Lu furnaru cci dissi: – «Pani vôi? dammi ligna.» 
Curri Mastru Jseppi e va nni lu lignaloru: – «Lignaloru , 
dammi ligna, quantu jeu portu a furnaru; furnaru duna 
pani; pani portu a cani; cani duna pilu; pilu mettu 'ntr'ô 
nasiddu e mi sana lu purtusiddu.» Lu lignaloru cci dissi: 
– «Ligna vôi? dammi zappuni.» Curri la Sagristanu e va 
'nt'ôn   firraru:   –   «Firraru,   dammi   zappuni,   quantu   jeu 
portu a lignaloru; lignaloru duna ligna; ligna portu a fur­
naru; furnaru duna pani; pani dugnu a cani; cani duna 
pilu; pilu mettu 'ntr'ô nasiddu, e mi sana lu purtusiddu.» 
Lu firraru cci dissi: – «Zappuni vôi? dammi carvuni.» 
Curri lu Sagristanu e va 'nn'ô carvunaru: – «Carvunaru, 
dammi carvuni, quantu jeu portu a firraru; firraru duna 
zappuni; zappuni portu a lignaloru; lignaloru duna ligna; 
ligna portu a furnaru; furnaru duna pani; pani dugnu a 
cani; cani duna pilu; pilu mettu 'ntr'ô nasiddu e mi sana 
lu  purtusiddu.»   –  «Carvuni   vôi?   dammi   carrettu.»   Lu 
Sagristanu ammutta nni lu carritteri – «Carritteri, dammi 
carrettu, quantu portu a carvunaru, carvunaru duna car­
vuni; carvuni portu a firraru; firraru duna zappuni; zap­
puni portu a lignaloru; lignaloru duna ligna; ligna portu 
a   furnaru;   furnaru   duna   pani;   pani   portu   a   cani;   cani 
duna pilu; pilu mettu 'ntr'ô nasiddu e mi sana lu purtu­
siddu.»

Lu carritteri, vidennu lu gran chiantu chi facía Mastru 
'Sippuzzu, mossu a cumpassioni, cci ha datu lu carrettu. 
Iddu tuttu cuntenti si pigghia lu carrettu; si nni va nni lu 
carvunaru, lu carvunaru cci duna lu carvuni, lu carvuni 

113

Fiabe novelle e racconti popolari siciliani – Vol. III 

Giuseppe Pitrè

lu purtau nni lu firraru, lu firraru cci duna lu zappuni, lu 
zappuni lu purtau nni lu lignaloru, lu lignaloru cci duna 
li ligna, li ligna li purtau nni lu furnaru, lu furnaru cci 
duna lu pani, lu pani lu purtau a la cani, la cani cci detti 
lu pilu, lu pilu lu misi 'ntr'ô nasiddu, e cci sanau lu pur­
tusiddu.

Favula favula 'un cci nn'è cchiù:
Malu viaggiu quannu fu193.

Marsala194.

VARIANTI E RISCONTRI.

Questa novella si può dividere anche in due novelline, quali 
corrono spesso in Italia; la prima si ha pure in Sicilia col titolo O 
Gallittu, o Cicirittu, il motto proverbiale che significa: o questo o 
quello, detto in maniera ricisa come per far prendere un partito. 
Questa stessa novella leggesi negli  Studi sui Dialetti greci della  
Terra d'Otranto del  prof. Dott.  GIUSEPPE  MOROSI,  preceduto  da 
una Raccolta di Canti, Leggende, Proverbi e Indovinelli nei dia­
letti medesimi (Lecce, tip. edit. Salentina, 1870, in 4.) Leggende, 
n. III: Trianniscia lascia una cesta a un cantiniere; gliela rubano, e 
il cantiniere per farlo tacere, che gridava, gli dà 100 ducati. Preso 
il cadavere d'una signora, se lo fa conservare come donna che 
dorma, da un cantiniere di Lecce; tornato fa mostra d'averla tro­
vata morta e comincia a far parole; il Cantiniere gli dà una delle 
sue tre figlie ecc.

La   seconda   parte   della   nostra   tradizione   forma   la   novellina 
bambinesca che comincia dal morso del cane: ed ha riscontri nel 

193 Maledetto quando fu; viaggiu qui volta, momento.
194 Raccontata da Anna Maltese e raccolta dal signor Salvatore Struppa, Bi­

bliotecario della Comunale di Marsala.

114

Fiabe novelle e racconti popolari siciliani – Vol. III 

Giuseppe Pitrè

Topo  della  Novellaja  Fiorentina  dell'IMBRIANI, n. VI; nel  Topin 
delle  Novelle pop. bolognesi  della  CORONEDI-BERTI, nelle quali è 
pure una sostituzione nel sacco simile alla nostra (vedi Zuannein) 
così come nel Zu Crapianu o Mastru Franciscu Ciudda di questa 
raccolta.

115

Fiabe novelle e racconti popolari siciliani – Vol. III 

Giuseppe Pitrè

CXXXVI.

Li vecchi.

Si riccunta e si riccunta ca 'na vota cc'era un vecchiu 
e 'na vecchia. Sta vecchia avía a manciari pi mazzijornu: 
dici: – «'Un mi cala lu pani schittu.» – «'Unca, sennu chi 
nun ti cala, cci dissi lu vecchiu, ora vaju a 'ccattu du toc­
ca di sosizza195.»

Iju a'ccattari du' tocca di sosizza; un toccu lu frijeru, e 
un toccu l'appizzaru. Frijeru lu toccu di la sosizza: man­
ciaru. Accabbata di manciari, chi fìcinu?196  si nni jeru 
nni la vicina. Lu surciddu di la casa di la vecchia dici: – 
«Ora mi vaju a manciu la sosizza.» E si iju a manciari la 
sosizza. La jatta 'ntisi ciàuru di lu surci; dici: – «Ora, 
megghiu chi fazzu, mi vaju a manciu stu surciceddu» La 
vecchia vitti la jatta e lu surci; quantu agghica, dici: – 
«Moru! la sosizza si stannu manciannu lu surciceddu e 
la jatta!» E arrancicau pi tirari la jatta; e arristau ddà 
'mpiccicata.   Cci   iju   lu   vecchiu:   –   «Moru,   moru!   mè 
mugghieri ddà appizzau! Com'haju a fari?» E lu vecchiu 
iju pi tirari la vecchia, e arristau ddàni. Passanu tanti e 
tanti surdati. Dici la vicina: – «Viniti a tirari sti vicchia­
reddi chi su' appizzati a la jatta!» Vannu li surdati pi ti­

195 'Un mi cala ecc.– «Il pane non mi va giù.» – Dunque essendo ('sennu) 
che non ti va giù, rispose il vecchio, adesso vado a compare due rocchi di sal­
siccia.»

196 Dopo aver mangiato, che cosa fecero?
116

Fiabe novelle e racconti popolari siciliani – Vol. III 

Giuseppe Pitrè

rari li vicchiareddi, e arristaru ddà 'mpiccicati accussì197. 
Passau un Re e 'na Riggina; dici la vicina: – «Viniti a ti­
rari a sti vicchiareddi 'mpiccicati!» Pigghianu e tiranu; 
tiranu: arristaru 'mpiccicati ddà. Passau lu diavulu e cci 
dissi lu Re e la Riggina: – «Viniti a tirari a nïâtri.» Lu 
diavulu tirau a chiddi e nun potti tirari e appiccicau ddà­
ni.

'Nca lu surciddu (lu dicu?) cacau 'n bucca a la jatta, la 
jatta cacau  'n bucca a la vecchia, la vecchia cacau 'n 
bucca a lu vecchiu, lu vecchiu cacau 'n bucca di la Rig­
gina, la Riggina cacau 'n bucca di lu Re, lu Re cacau 'n 
bucca di li surdati, li surdati cacaru 'n bucca a lu diavu­
lu, lu diavulu cacau....

– «'N bucca di cui?»198
– «'N bucca di tia!»
E accabbau lu contu.

Erice.

VARIANTI E RISCONTRI

Leggi:  IMBRIANI,  Novellaja fiorentina  n. XVI: La novella del 
sig. Donato199; BERNONI, Fiabe popolari veneziane, n. 4: 'Na gior­

197 La novellatrice stese le braccia obbliquamente in alto per indicare 

com'erano rimasti attaccati i soldati.

198 Dimanda uno de' presenti che si chiama pregiu, quasi colui che pregia, 
che guarentisce ai compagni la dimanda che deve farsi, in caso di dubbio, a chi 
narra. La piccola mia novellatrice Curatolo a questo punto mi avvertiva: – 
«Vossía quannu l'havi a cuntari stu cuntu 'n Palermu, s'havi a fari lu pregiu 
avanti.»

199 L'Imbriani nota: – «Queste novellina è una goffaggine, lo veggo bene 
anch'io da me. Ma la goffaggine popolare, le goffe invenzioni della fantasia 

117

Fiabe novelle e racconti popolari siciliani – Vol. III 

Giuseppe Pitrè

nada de sagra; e per gli appiccicamenti la 22: El sestelo de fiori 
dello stesso, e la XXV delle Novelle del DE GUBERNATIS: La prin­
cipessa che non ride. Leggasi pure:  MONTEL  e  LAMBERT,  Contes  
populaires, n. XXX: La Rabo, e così anche pel genere la n. XX­
VIII.  La Crabo, e XXIX:  Bouquaire bouquil.  Vedi Revue des 
Langues   romanes   pubbliée   par   la   Société   pour   l'étude   des  
langues   romanes;   t.   IV,   I,   Janvier,   1873,   Montpellier   MDCC­
CLXXIII.

popolare, importano anch'esse allo studioso, alla demopsicologia.»

118

Fiabe novelle e racconti popolari siciliani – Vol. III 

Giuseppe Pitrè

CXXXVII.

Parrineddu.

Si cunta e si riccunta ca 'na vota cc'era 'na mamma cu 
tri figghioli. Sti tri figghioli, una si chiamava Coculidda, 
unu si chiamava Parrineddu e 'n'àutra Siggitedda. Dissi 
la mamma: – «Siggitedda Siggitedda, scupa la casa.» – 
«Matri mia, mi spàsciu tutta200» «Coculidda Coculidda, 
scupa la casa.» – «Matri mia, cuddulíu tutta.» E la matri 
chiama a Parrineddu: – «Parrineddu Parrineddu, scupa 
la casa.» – «Nnasì, matruzza mia, ora la scupu.»

Scupau e truvau sanàri201.– «Ch'accattu cu stu sanàri? 
Si   accattu   sanàri   di   mènnuli,   la   mènnula   mi   scorcia; 
s'accattu sanàri di nuci, mi scorcia. Ora accattu sanàri di 
sosizza.» L'accattau; tantu cci lu detti a sò matri202, tantu 
a Coculidda, tantu a Siggitedda203, e tantu204, iddu. – Cu' 
nn'appi di cchiù?

– «Parrineddu.»

200 Spasciàrisi per sfasciàrisi, sfasciarsi.
201 Sanàri, contrazione di sei danari, antica moneta siciliana equivalente a 2 

cent. di lira.

202 Tantu. La narratrice accompagnava questa parola con un gesto che segna 

sull'indice della sinistra, un tantinello.

203 Segna una quantità pari a tutto il dito.
204 Segna tutto il braccio sinistro, con un gesto bruscamente fatto tra il deri­
sorio e lo scherzevole. – Si sa poi che questo allungare il braccio sinistro, e se­
gnarne colla mano destra l'estremità più alta, spesso suol farsi in un senso poco 
delicato ed anche poco onesto.

119

Fiabe novelle e racconti popolari siciliani – Vol. III 

Giuseppe Pitrè

– «Mitti lu nasu nni lu cantareddu205!...

Erice.

VARIANTI E RISCONTRI.

Nella Novellaja milanese dell'IMBRIANI, vi sono novelle bambi­
nesche simili alla nostra. Una di esse è la XVI: El gessumin, e fi­
nisce così – «Dimm on poo ti, qual'è quella cossa di quij tre li che 
po fan men mal?» – E lu, el so amis: – «El pont-sora el po anca fa 
on poo mal; el cavell l'istess: strappà on cavell. Ma el gessumin! 
Chi fa men mal l'è el gessumin.» E lu allora el ghe rispond: – 
«Tanta merda in sul to bocchin.»

Analoga chiusura ha la XV:  I tre Tosänn del Re  della stessa 
raccolta, e La novella del Signor Donato della Novellaja fiorenti­
na.

205

 Tutta la novella finisce con una barzelletta a chi ode la novella. La nar­
ratrice Maria Curatolo avendo detto che la maggior quantità di salsiccia toccò 
a Parrineddu, dimanda: – «Chi n'ebbe di più? (Cu' un'appi cchiù). Uno degli 
uditori   dirà   naturalmente:   –   «Parrineddu.»   E   la   novellatrice   di   rimando:   – 
«Metti il naso (odora) nel pitale.

Di novelline e scherzi simili moltissimi ve ne ha: eccone due esempi: Di­

manda un bambino in Carnevale (tempo in cui si soglion fare questi scherzi)

– «Cci jisti?»
– «Unni?» risponde un altro.
– «Unni cacanu i Palummi
E ti fannu tummi tummi!
Un altro dimanda:
– «Nni vôi?»
– «Chi?»
– «Mmerda di voi» (bue)

120

Fiabe novelle e racconti popolari siciliani – Vol. III 

Giuseppe Pitrè

CXXXVIII.

La truvatura.

'Na vota cc'era un figghiu di Re; e tantu studiau e si 
smiduddau, ca si 'nsignau la magaría e l'arti comu sban­
cari li truvaturi. Un jornu scropi 'na truvatura 'nta un 
bancu, mittemu a lu Bancu di Ddisisa206: – «Oh, dici, ora 
la sbancu.» Ma pri sbancalla cci vulía ca deci miliuna di 
miliuna di furmìculi passassiru ad una ad una lu ciumi 
di Gianquadara (mittemu ca era chistu) supra 'na varcuz­
za di menza scòrcia di nuci. Lu figghiu di lu Re metti la 
varcuzza 'nta lu ciumi, e cumenza a fari passari li furmi­
culi. – E una. E dui. E tri.... – e sècuta ancora accussì207.

Borgetto208.

VARIANTI E RISCONTRI.

Una novellina simile è nel Novellino, n. XXVI: – «Qui conta 

d'un novellatore di messere Azzolino.»

206 Vedi nella presente raccolta Lu Bancu di Ddisisa.
207 Chi narra qui si ferma e dice: – «Va' stu cuntu lu finemu a la finuta di 

passari li furmiculi.»

208 Raccontata da Nina Fedele al Salomone.

121

Fiabe novelle e racconti popolari siciliani – Vol. III 

Giuseppe Pitrè

CXXXIX.

Lu 'nniminu.

Una vota si cunta e si raccunta ca cc'eranu tri frati ed 
avìanu se' scupetti: tri sparati e tri sgriddati; mentri chi 
iddi  si  nni  jeru 'nta un voscu,  'nfilanu pri  'na via chi 
spunta e nun è via, e si tennu forti a la spadda tri bug­
giaccazzi e tri belli saccuna: tri senza chiacchi e senza 
rumaneddi, e tri sfunnuriati209. Si chiamanu a tri cani, 
dui zoppi ed unu senza pedi sani: vannu a lu voscu: – 
«Pigghia, catapigghia: ddà l'afferra, ddà lu pigghia!210» 
Pigghianu quattru cunigghia: tri cci scapparu, ed unu cci 
sgriddau di li manu. Jùncinu a 'na chianura, e vidinu 'na 
casa senza tettu e senza mura, e cc'era 'na bella donna, 
chi nun l'abitava nè notti nè jornu. Dicinu li tri frati: – 
«Avanti, bona donna, apparicchiàtinni sti quattru cunig­
ghia.» – «Eu, dici, tegnu tri pignati, una rutta e du' sfun­
nati; haju 'na tannura galanti211, senza focu e senza vam­
pi; pri acqua e vinu cc'è la jisterna, ca è vacanti la stati e 
sicca lu 'nvernu.» – «E bonu, bella donna, apparicchià­
tinni lu stufatu cu cori brillanti, ca nui vi pagamu cu mu­
nita sunanti; avemu ottu sacchetti l'unu, quattru spirtusa­
ti e chini di ventu, e quattru senza funnu.»

209 E si tennu ecc. E si tengono forte alla spalla tre carniere e tre bei sacchi: 

tre senza nodi e senza lacci, e tre sfondati.
210 Parole dei fratelli nel cacciare.
211 Ho un bel fornello.

122

Fiabe novelle e racconti popolari siciliani – Vol. III 

Giuseppe Pitrè

E mentri cci apparicchiava lu stufatu, cci veni un forti 
duluri 'nta la chianta di lu pedi: – «Ahi, ca moru! ahi, ca 
moru!» – «E bonu, bella donna, chissu è nenti. Jiti a 
ddabanna la terra, ca cc'è un cavaddazzu mortu di cin­
quanta jorna: nni pigghiàti un pezzu: pista, catapista, cci 
l'untati 'ntra la sola di lu pedi, e di bottu lu duluri cedi!»

Borgetto212.

VARIANTI E RISCONTRI

Di questo scherzo che è evidentemente in forma poetica e con 
cui si sogliono rallegrare le brigatelle o le conversazioni dei bam­
bini, ho una mia versione di Vicari. Eccola

'Na vota cc'eranu tri frati...

'Na vota cc'eranu tri frati: unu nudu e dui spugghiati. Avíanu 
tri scupetti: una senza griddu, e dui sgriddati; jeru a caccia e pig­
ghiaru tri cunigghia: dui fujeru e unu scappau; chiddu chi scappau 
lu mìsiru dintra lu saccu. Jeru 'nta 'na chianura, ca cc'era 'na casi­
na senza tettu e senza mura; tuppuliaru a chidda ch' 'un cc'era: cci 
arrispunníu chidda ch' 'un cci stava: – «Chi vonnu lor Signuri?» – 
«Nuàtri semu tri frati: unu nudu e dui spugghiati; avemu tri scu­
petti: una senza griddu, e dui sgriddati; jamu a caccia e pigghia­
mu tri cunigghia: dui fujeru e unu scappau: chiddu chi scappau lu 
mìsimu 'ntra lu saccu; ora vìnnimu ccà e lu vulemu cuciutu.» – 
«Signuri mei, cci arrispunni la fimmina, iu haju tri pignati: una 
senza funnu, e dui sfunnati; si vuàtri vi cuntintati, io vi li còciu 
nni chidda senza funnu.» – Mentri si stava cucennu lu cunigghiu 
'ntra la pignata senza funnu, ppùffiti: cci scattía a unu di li tri frati 
un duluri 'nta l'ossu pizziddu chi cci currispunnía a lu Chianu di 

212 Raccontata a Salomone da Ninfa Lobaido.

123

Fiabe novelle e racconti popolari siciliani – Vol. III 

Giuseppe Pitrè

lu Palazzu. – «Ahi moru, ahi moru!» – Chiamanu un medicu; dici 
lu medicu: – «Pigghiati un cavaddazzu, livàticci li vudedda, pista­
tili 'nt'ôn murtaru, e cci faciti 'na picata.» Accussì ficinu, e lu frati 
stetti bonu.

Tìnghiti ccà, tìnghiti ddà
L'anchi di....213 appizzàti ddà.

Vicari.

213 Qui si mette il nome di uno degli ascoltatori.

124

Fiabe novelle e racconti popolari siciliani – Vol. III 

Giuseppe Pitrè

CXL.

Lu Re-befè.

'Na vota cc'era un Re-befè-viscotta-e-minnè. Stu Re-
befè-viscotta-e-minnè avia 'na figghia-befigghia-viscot­
ta-e-minnigghia. Sta figghia-befigghia-viscotta-e-minig­
ghia   avía   n'aceddu-beceddu-viscottu-e-minneddu.   St'a­
ceddu-beceddu-viscottu-e-minneddu cci vulò. Lu Re jit­
tò un bannu: –«A cu' pigghia st'aceddu-beceddu-viscot­
ta-e-minneddu cci dugnu a mè figghia-befigghia-viscot­
ta-e-minnigghia.   Curri   un   vavusu-tignusu-viscotta-e-
minnusu: afferra l'aceddu-beceddu-viscotta-e-minneddu. 
Lu porta nni lu Re e cci dici: – «Signuri Re-befè-viscot­
ta-e-minnè,   ccà   cc'è   l'aceddu-beceddu-viscotta-e-min­
neddu; datimi a vostra figghia-befigghia-viscotta-e-min­
tignu­
nigghia.»
su-vavusu-viscotta-e-minnusu; ca vôi a mè figghia-be­
figghia-viscotta-e-minnigghia214!

«Vattinni,

–

Palermo.

VARIANTI E RISCONTRI.

Vedine un riscontro nella  Frittatina  della  Novellaja Fiorenti­
na, dell'IMBRIANI, il quale riporta anche un'altra variante (vedi a 
pag. 30)

214 La novellina qui si suole allungare a piacere di chi racconta per far star 

buoni i bambini.

125

 
 
 
Fiabe novelle e racconti popolari siciliani – Vol. III 

Giuseppe Pitrè

CXLI.

Lu cuntu di lu varveri.

'Na vota si cunta e s'arriccunta ca cc'era un varveri... 

Mittìtivi boni, ca vi lu cuntu arreri.

Borgetto.

VARIANTI E RISCONTRI

Di questo scherzo c'è una variante siciliana con altri scherzi 
bambineschi simili in PITRÈ, Canti pop. sic., vol. II, pag. 32, nota 
2. Il giuoco 790 è questo:

«'Na vota cc'era un baggiu, e tirava tri carrini: un carrinu di 
vinu, un carrinu di pani, e un carrinu di cumpanaggiu... E 'na vota 
cc'era un baggiu.»

Ecco altri scherzi per far star buoni i bambini.
– «'Na vota cc'era un re, un papa e un nanu... Stu re, stu papa e 

stu nanu…» (E si comincia sempre da capo).

Noto.

'Na vota s'arriccunta
Cascavaddu cu la junta.

'Na vota cc'era un vicchiareddu,
Chi scupava lu pagghiareddu
E asciò un tirdinareddu,
S'accattò lu cavadduzzu,
Lu cavadduzzu era cacatu,
A la facci tua ca lu vulisti cuntatu.

Palermo.

Palermo.

Palermo.

126

Fiabe novelle e racconti popolari siciliani – Vol. III 

Giuseppe Pitrè

'Na vota cc'era un Re e 'na Riggina.

Stu Re e sta Riggina
Facia 'nta la tina;
La tina era sfunnata,
Facia 'nta la pignata;
La pignata era rutta,
facia 'nta la tò vucca.

Palermo.

In Bovino (Capitanata) dicono:

Ce staiv' 'na vota
'Nu viecchio e 'na vecchia,
Sopra 'nu mont'...
Statte citt', ce mo' te l'accont'.

In Napoli, del pari:

'Nce stava 'na vota,
'Nu viecchio e 'na vecchia
'Ncopp' a 'nu monte....
Statte zitte, ca mo' te lu conto.

In Milano similmente:

Ona volta gh'era on omm
Apôs al domm,
Cont el gerllett in spalla...
Ma tasìi s'hoo de cuntàlla!

(vedi IMBRIANI, Novellaja milanese, n. VIII, e nota 3).
In Como varia così:

Gh'eva ôna völta ôn om
Ch'el stava appôs al dom
Cônt on sciôppet in spala
Hò de cüntàla?

In Toscana si ripete:

127

Fiabe novelle e racconti popolari siciliani – Vol. III 

Giuseppe Pitrè

La novella dello stento
Che dura molto tempo,
Se volete che ve la dica ve la dirò.
(Vedi FANFANI, Vocabolario dell'uso toscano, alla voce Novel­

la).

Nelle provincie venete dicono:

La storia del Sior Intento
Che dura molto tempo,
Che mai no se destriga:
Volè che ve la diga?

(Vedi G. B. BOLZA, Canzoni popolari comasche, n. 14, e l'an­

notazione 8. – Vienna 1867)

128

Fiabe novelle e racconti popolari siciliani – Vol. III 

Giuseppe Pitrè

SERIE SECONDA.

CXLII.

Lu Tistamentu di lu Principi.

Si cunta ca 'na vota cc'era un Principi riccu, e avía un 
figliu; era amicu cu un rivirennu di li Gesuviti: stu Prin­
cipi cadì' malatu e cci jianu a bìdirlu li Gesuviti; vittiru 
ca era a piriculu di morti, cci dissiru: – «Principi, faciti 
lu tistamientu, e si vuliti fari beni a l'arma vostra, lassati 
tuttu   lu   vostru   patrimoniu   a   la   Chiesa.»   Rispunni   lu 
Principi: – «Sissignura.» Chiamanu lu Nutaru e du' tisti­
muoni; subbitu cci fannu fari lu tistamientu. Lu Principi 
era aggravatu e nu 'rrigía cchiù; pricciò lu tistamientu lu 
ficiru li Gesuviti, e lu figliu di lu Principi ristà' pòghiru. 
Nni la casa cci stava un scarparu, e 'ntisi tuttu lu fattu di 
lu tistamientu; chiama lu figliu e cci dici: – «Vidi ca tò 
pà' tuttu lu sò patrimoniu lu lassà' a li Gesuviti, e tu ri­
stasti pòghiru e pazzu.» – «E cuomu fazzu?...» – «Lassa 
uprari a mia, cci dici lu scarparu.» 'Unqua doppu ca a lu 
Principi cci ficiru fari lu tistamientu, si nni jeru, e ristà' 
lu figliu  e  lu mastru   scarparu. Lu mastru   cci   dissi:   – 
«Sienti chi faciemmu: livammu a tò pà' di lu liettu, ia mi 
viestu cu li robbi di tò patri: tu chiami un Nutaru, e cci 
dici: – «Mà patri voli fari lu tistamientu.» – Subbitu vin­
ni   lu   Nutaru,   e   cci   dici:   –   «Nutaru,   scriviti   (cu   vuci 

129

Fiabe novelle e racconti popolari siciliani – Vol. III 

Giuseppe Pitrè

comu lu Principi): – Ia annullu lu tistamientu chi fici a li 
patri Gesuviti, e lassu du mila unzi a lu mastru scarparu 
chi stà nni la mà casa; lassu 'rredi 'nnivirsali a mà figliu, 
cu farmi pompi e finirali. – Si nni va lu Nutaru, si susi 
di lu liettu lu mastru scarparu, e cci mìntinu lu Principi; 
poi lu mìntinu nni lu tabbùtu, cci fannu la cunnutta, lu 
drivocanu215: ddoppu passati tri jorna di vìsitu216 viennu 
l'amici patri Gesuviti nni la casa di lu Principi, e trovanu 
lu figliu e cci dicinu: – «Tu lu sa' ca tò patri fici lu tista­
mientu e lassò' tutti li beni a la santa Chiesa; pricciò nie­
sci fora, ca nu siemmu li patruna.» Rispunni lu figliu di 
lu Principi: – «Santi patri, aviti sbagliatu, ccà cc'è lu ti­
stamientu di mà patri; nisciti fora, manzinò vi pigliu a 
puntapedi, e v'arrizzolu di li scali appinninu.» Si grapì' 
lu tistamientu ch'avía fattu lu scarparu 'n finciennu ch'e­
ra lu Principi, e li Gesuviti cci appizzaru li beddi picciu­
li. Accussì pri lu mastru scarparu lu figliu di lu Principi 
appi la robba di sò patri.

Casteltermini217.

VARIANTI E RISCONTRI.

Maestro Cecco e i Gesuiti (Borgetto).

Un principe, che non ha figli, aggirato dai Gesuiti lascia tutto 
il suo a questi; i quali, appena avuto il testamento, abbandonano il 
morente senz'altro. La moglie, saputo del lascito, si dispera: mae­

215 Lo seppelliscono.
216 Visitu, lutto.
217 Raccontato da Vincenzo Midulla e fatto raccogliere da G. Di Giovanni.
130

Fiabe novelle e racconti popolari siciliani – Vol. III 

Giuseppe Pitrè

stro Cecco, calzolaio che abitava al pianterreno del palazzo del 
principe, la conforta e consiglia, e prima che si sparga la nuova 
della morte del marito suo, si fa sostituire nel letto cogli abiti 
principeschi. Chiamato il notaio, divide i beni tutti in due parti, 
l'una, la migliore, per sè, l'altra per la principessa. Conosciuta la 
morte del principe i Gesuiti fannogli gran funerali, e al terzo dì 
vanno per cacciar di casa la principessa: ma restano scornati e de­
risi, e la principessa sposa maestro Cecco.

È la VI delle rarissime  Novelle  di M.  MARCO  CADEMOSTO  da 
Lodi  (In  Roma,  per   Antonio   Blado   Asolano,  1544):   «Scipione 
Sanguinaccio padovano fa il suo testamento, e lascia ogni cosa 
del suo per Dio, tal che suoi figliuoli restano poveri. Galeazzo 
servitore di casa, morto il padre, fa rimettere così morto secreta­
mente in una altra camera, et egli entra nel proprio letto, e fa te­
stamento, fingendo d'essere Scipione; rompe il primo, et a se me­
desimo ordina al notajo ch'egli abbia d'aver duo mila ducati.»
Quasi la stessa diedela M. BANDELLO nelle sue Novelle.

131

Fiabe novelle e racconti popolari siciliani – Vol. III 

Giuseppe Pitrè

CXLIII.

Tìppiti nnàppiti.

Un burgisi riccu si mantinía cu la carrozza. Si ni iju 
un sirvituri, e iddu nni pigghiau n'àutru. – «A tia, ci vôi 
stari cu mia?» – «Voscenza sì.» – «Camina a la casa; ti 
'nsignu tutti li versi di la casa.» Sunau la campanedda, 
affacciau la patruna. – «Chista comu si chiama?» dici lu 
patruni a lu sirvituri. – «La patruna, la chiamamu nui.» 
–  «Vistiòlu,   la  patruna  si  chiama?»  –  «'Nca  comu  si 
chiama?» – «La mia gròlia si chiama.» – «'Nca, la mia 
gròlia, signuri.» – «La tua gròlia? È la mia, e dici ca è la 
tua?» – «'Nca la vostra gròlia, signuri.»

'Ntra la càmmara di dòrmiri cc'era un lettu ben cunsa­
tu. – «Chistu comu si chiama?» – «Lu lettu, signuri.» – 
«Lu lettu, si chiama, bistiòlu! 'Nca nenti sai? Si chiama 
l'arripusanti.» – «'Nca l'arripusanti.» Li tappini218 eranu 
sutta lu lettu; e lu patruni: – «Comu si chiamanu?» – «Li 
tappini.» – «Li tappini si chiamanu, bistiòlu?... Si chia­
manu li zucculanti.» Cc'eranu li seggi: – «Chisti comu si 
chiamanu?» – «Li  seggi.» – «Li  seggi si chiamanu, bi­
stiòlu? Si chiamanu li  'mpidugghianti.» (pirchì di notti 
quannu su' 'mmenzu 'mpidùgghianu). Si ni iju 'ntra la 
cucina; c'era la gatta supra lu fucularu. – «Chista comu 
si chiama?» – «La gatta.» – «Maria di lu Carminu! mi 
fazzu maravigghia comu tu vôi stari a patruni! Chista, 

218 Tappini, pianelle.

132

Fiabe novelle e racconti popolari siciliani – Vol. III 

Giuseppe Pitrè

gatta  si chiama? Si chiama  Tippiti nnàppiti!» C'era 'na 
lucerna: – «Chista comu si chiama?» – «Lumi, lucerna.» 
– «Accussì si chiama? Si chiama  allegrapopulu.» L'a­
ciddittu   cu   l'acqua219:   –   «Chistu   comu   si   chiama?»   – 
«Acqua.» – «Acqua si chiama?» – «'Nca comu si chia­
ma?» – «L'abbunnanzia!» 'Na càmmara di linu: – «Chi­
stu   comu   si   chiama?»   –   «Lu  linu.»   –   «Lu  linu? 
bistiòlu!... Si chiama  vesti populu. – Tu t'hai a curcari 
ccà a la sira; iu ti chiamu, e tu m'hai a sapiri diri tutti 
cosi pronti! Senti?» – «Sissignuri!» La patruna a stu ma­
ritu 'un lu putía suffriri cchiui. Si chiama a la sirvituri e 
cci dissi: – «Ti vasta l'armu di livàriti di 'mmenzu a stu 
mè   maritu220?   E   poi   nni   maritammu   nuiàutri   dui.»   – 
«Lassati fari a mia, Signura, ca ci pensu iu.» Di notti 
quannu lu patruni era ni lu megghiu, lu criatu jetta un 
surfareddu addumatu 'ntra la cammara, unni era lu linu, 
metti li seggi 'mmenzu, e poi si metti a chiamari arrieri 
la porta di la càmmara dunni durmía lu patruni, ca era 
muru 'mmenzu cu chidda di lu linu chi abbruciava: – 
«Sù patruni, sù patruni!.. Scinniti di l'arripusanti, mittiti­
vi li zucculanti, dati a cura pi li 'mpidugghianti! Tìppiti 
nnàppiti; (e pir chistu stu cuntu si chiama lu cuntu di 
Tìppiti   nnàppiti,)   si   tirau   l'allegra-populu,   si   nni   iju 
'mmenzu lu vesti-populu, e si nun curriti pri l'abbunnan­
zia, addiu, si nni va tutta la sustanzia!» – «Chi voli? Cu' 
è?» La mugghieri ci dissi: –«Lu criatu vi dici, scinniti di 

219 La cannella dell'acqua.
220 Ti basta l'animo di levar di mezzo mio marito (di ucciderlo?)

133

Fiabe novelle e racconti popolari siciliani – Vol. III 

Giuseppe Pitrè

lu lettu, mittìtivi li tappini, dati a cura pri li seggi! Lu 
gattu si tirau lu mècciu di la cannila, si ni iju 'mmenzu 
lu linu, e si nun curriti pri l'acqua, si perdinu tutti li su­
stanzi.»   Lu   maritu   scinni   cu   'na   priniura   e   un   scantu 
granni, curri pri la porta; ma lu criatu lu chiuìju cu tri 
parmi di catinazza, e lu patruni muríu abbruciatu. La pa­
truna e lu criatu si spusaru, e divintaru maritu e mug­
ghieri. E accussì finisci lu cuntu di Tìppiti nnàppiti.
Cerda221.

VARIANTI E RISCONTRI.

Una versione siciliana è in PITRÈ, Otto fiabe e novelle, n. VII: 
Lu mastru scarparu filosufu. Le parole del servo nell'abbruciare 
al maestro la pagliera son queste:

Maistru-magistoriu,
Chi siti accantu gròlia 'ntua,
Susìtivi di lu ripusatoriu
Mittìtivi li scarpienti,
Viditi a grànfia cu lu luci 'ncuria,
Pigghiàti li causi-turrisi
E vi muriti di li risi.

La   stessa   novella   è   nelle  Tredici   piacev.   Notti  dello 
STRAPAROLA, n. IX, fav. 4: «Papiro Schizza-pedante, tenendosi sa­
per molto è d'ignorantia pieno, e con la sua ignorantia beffa il fi­
gliuolo   d'un   contadino,   il   quale   per   vendicarsi   gli   abbruciò   la 
casa, e quello che dentro si trovava.»

221 Raccolta dal sig. Giuseppe-Vincenzo Marotta maestro comunale in Cer­
da. Un affettuoso articolo necrologico del sig. Vincenzo Gialongo mi apprende 
oggi stesso (21 marzo 1874), mentre io correggo queste stampe, essere il bravo 
Marotta morto in Polizzi il 15 febbraio. Sia pace alla sua bell'anima!

134

Fiabe novelle e racconti popolari siciliani – Vol. III 

Giuseppe Pitrè

Trattasi d'un grammatico che esaminava in latinità un contadi­
nozzo cui egli domanda le voci latine di letto, tavola, gatta, fuo­
co, acqua, ricchezze. Il giovane risponde bene; ma Papiro gli dà 
dell'asino e lo corregge dicendo che le voci latine corrispondenti 
sono  ripossarium,  saltagraffa,  carniscoculum,  abondantia,  sub­
stantia. Il giovane poi se ne vendica nè più nè meno che il nostro, 
componendogli un latino colle parole stesse del maestro, il quale 
perciò non capendo nulla vede bruciata la sua casa.

135

Fiabe novelle e racconti popolari siciliani – Vol. III 

Giuseppe Pitrè

CXLIV.

Li quattru minchiuna.

'Na vota cc'eranu e cc'eranu quattru minchiuna;  chi 
pinsaru di fari società pirchì si sintianu 'sperti. Pigghia­
mu a lu primu, mittemu ca si chiamava Paulu; dici: – 
«Eu mettu lu stìgghiu222, ca l'haju pirchì mi lu lassau mè 
patri, e facemu lu nigoziu di lu vinu: accattamu muscatu 
e vinu duci, accattamu puru223  acìtu e vinu àghiru, e lu 
'mmiscamu ca veni vinu bonu. 'N casu mai si avissi a 
guastari, pri tutti li cumminazioni di lu munnu, lu face­
mu asciucari a lu Suli e vinnemu la fezza224.»

Si vôta e dici lu secunnu minchiuni: – «Eu vi cunsig­
ghiu, di accattari ligna grossi, braccami, ramagghia, tutti 
sorti di ligna forti, e li purtamu 'nta lu mè billissimu fur­
nu, chiddu granniusu chi avía fattu mè nannu. Ddà cci 
damu focu, li facemu ardiri a focu lentu, e nni veni 'na 
cìnniri perfetta, la cchiù megghiu qualità chi cci sia: e 
accussì la vinnemu a bon prezzu e la nostra sucietà va 
avanti225.

Dici lu terzu minchiuni: – «No, megghiu accattamu li 
vacchi; comu figghianu, li viteddi li scannamu; a li ma­

222 Stigghiu, stivile, che qui sarebbero le botti, i barili ec.
223 Puru, pure, anche.
224 Fezza, feccia.
225 Questa maniera di guadagnare spendendo assai più del guadagno, richia­
ma ad altri raccontini di questa raccolta, come alla Mugghieri babba, e a certe 
sciocchezze notate nello Sdirrameddu di Polizzi.

136

Fiabe novelle e racconti popolari siciliani – Vol. III 

Giuseppe Pitrè

tri li nutricamu di vrischi di meli e accussì fannu un latti 
chi mai a lu munnu s'ha vistu, e nui lu 'mmarcamu tuttu 
e lu purtamu a vìnniri ddà fora, a li regni cchiù luntani 
ca su' cchiù ricchi, e accussì nui arricchemu cchiù prestu
226....»

– «E lu quartu minchiuni?.....»
– «Lu quartu minchiuni siti vui: diciti la vostra!»...

Borgetto227.

226 Qui il narratore si ferma come distratto, fino a che uno degli uditori do­

manda: – «E lu quartu minchiuni?»

227 Raccolta da Salomone e raccontata da Nina Fedele.

137

Fiabe novelle e racconti popolari siciliani – Vol. III 

Giuseppe Pitrè

CXLV.

Li tri minchiuna di Palermu.

'Na vota cc'eranu tri minchiuna di Palermu; unni chi 
si sciarriavanu cu' era cchiù minchiuni di tutti tri, pi pig­
ghiarisi un capputtazzu vecchiu chi avìanu truvatu, e lu 
vulía chistu e lu vulía chiddu. Mentri si stavanu custiu­
nannu228, passa unu di lu Regnu229: – «Chi aviti, cumpa­
ri, ca vi cafuddati sti vastunati?» – «Asciamu, arrispunni 
unu d'iddi, un cappottu, unni chi stu cappottu si l'havi a 
pigghiari cu' è lu cchiù minchiuni di nuàtri tri. Eu sugnu 
lu cchiù minchiuni, e lu cappottu tocca a mia.» – «No, 
ca tocca a mia, dici n'àutru, ca eu sugnu cchiù minchiuni 
di tia.» – «No, dici lu terzu, ca eu sugnu cchiù minchiu­
ni di tutti, e lu cappottu tocca a mia.» – «Ora bonu: dici 
la rigniculu; pi livari custioni, datilu a mia stu cappottu: 
si teni cunsigghiu, e vuàtri cuntiriti ognunu un fattu suc­
cessu 'n pettu a vuàtri, e cu' ha fattu la cchiù grossa min­
chiunaria, e chissu si pigghia lu cappottu.»

Dunca si dèttiru 'na nuttata di tempu, pi lu 'nnumani 
tèniri cunsigghiu. Lu 'nnumani si juncèru, e cumincia lu 
primu:

– «Signuri, eu truvannumi a la mè casa, a mè matri 
cci purtaru un panaru di ficu pri cumprimentu. Mè matri 
la vulía cumprimintari a n'àutru, e nun mi nni vulía fari 

228 Custiunari, custioni per quistiunari, quistioni.
229 Unu di lu Regnu, un regnicolo, cioè un siciliano di fuori Palermo.

138

Fiabe novelle e racconti popolari siciliani – Vol. III 

Giuseppe Pitrè

pigghiari mancu una di sti ficu. Comu vosi Diu, sunò la 
Missa a la Chiesa, e mè matri si nni iju a la Missa. Eu, 
sutta la botta chi mè matri niscíu, vaju pi lu panàru; ac­
cumenzu   a   manciarimi   ddi   ficu.   Pi   mala   furtuna   mia 
veni mè matri chi si scurdau la curuna230. Chi mi truvava 
eu? dui ficu 'mmucca. Pi l'amuri d' 'un fari sapiri nenti a 
mè matri ca mi manciava sti ficu, eu nun parravi. A cu' 
va a'ddumanna pi sta curuna mè matri? a mia. Eu nun 
putia parrari, e cci facia: Mmuh! mmuh! Mè matri viden­
nu ca eu nun putia parrari, si cunfusi. Pigghia a mia, ca 
mi vidi li masciddi gunci, mi l'accumenza a tuccari e mi 
dici: – «Chi hai, figghiu meu!» E eu ca nun putía parra­
ri, cci facia: Mmuh! mmuh! Mè matri tutta cunfunnuta fa 
chiamari li chiarùrici dicennu: – «Curriti pi mè figghiu 
ca stà murennu cu li masciddi gunci.» 'Ccussì curreru sti 
chiarùrici   a   asservàri   sti   masciddi   chi   l'avía   maturati 
beddi moddi231 (pirchì la ficu è modda.) – «Sutta la bot­
ta, facèmucci tagghiu, ca è maturu!» Tagghianu sta ma­
scidda, e mi fannu nèsciri li ficu di li masciddi. Ddocu 
vidennu mè matrì ca mi sgricciaru li ficu di 'mmucca 232, 
pigghia un lignu e mi metti a'ssicutari a lignati.

E pi la mè 'gnurantitati, e pi esseri suprècchiu min­

chiuni, eu arristavi cu la facci tagghiata!»

230 Tornò mia madre che avea dimenticato il rosario in casa.
231 Che aveva le mascelle bell'e suppurate.
232 Mi schizzarono le fichi di bocca.

139

Fiabe novelle e racconti popolari siciliani – Vol. III 

Giuseppe Pitrè

– «Evviva quantu si' minchiuni,! Evviva!» Tutti accu­
minciaru a fari la lodi di quant'era minchiuni stu picciot­
tu.

Jamu a lu secunnu.

– «Signuri, duviti sapiri ca eu mi truvava zitu, ed ogni 
matina mi nni java nni la zita a taliari di sutta la finestra. 
Mentri stava taliannu eu a la mè zita, p' 'un la perdiri di 
vista 'n fazza ca si nni jia233 e nun la vidía cchiù, veni un 
tirribili corpu d'acqua. Lu sapiti vuàtri signuri ca 'nta li 
casini  cci  sunnu ddi canaluna longhi chi cùrrinu gran 
frusci   d'acqua234?   Un   canaluni   di   chiddi   mi   scuppava 
giustu 'nt' ôn occhiu, ed eu pi l'amuri di 'un perdiri la vi­
sta di la mè zita, mi stava ddà senza mancu muvìrimi; 
ddu canaluni chi mi scuppava sempri 'nta l'occhiu, mi lu 
scavigghiau tuttu, e mi lu fici stari un schifiu235. La mè 
zita 'n vidennnumi  poi orvu d'un occhiu, nun mi vosi 
cchiù. E pi la mè minchiunanza ristai senza nè zita nè 
occhiu.»

– «Viva lu gran minchiuni di la terra! Viva lu gran 

minchiuni di la terra!»
Jamu a lu terzu.

233 Chi sa se andasse.
234 Voialtri Signori sapete che nelle case di villa vi sono grondaje che man­

dano grandi sgorghi d'acqua.

235 Mi lu scavigghiau, ecc. Quello sbruffo continuo di acqua mi cadeva 
sempre sull'occhio, e me lo fece schizzar fuori, e me lo ridusse una cosa da far 
pietà.

140

Fiabe novelle e racconti popolari siciliani – Vol. III 

Giuseppe Pitrè

– «Signuri, duviti sapiri ca eu mi  truvava zitu. 'Na 
jurnata chi la mè zita vidi ca eu avía li scarpi tinti 236, pir­
chì 'un cc'era mastru ca mi putía fari li scarpi boni, cà eu 
avía li pidazzi tinti, mi dissi: – «Quannu tu ti fa' fari li 
megghiu stivaletti chi ti vennu boni, e fussiru li megghiu 
di lu Càssaru eu ti pigghiu pi maritu.» 'Ntantu pigghiàn­
numi di puntu, mi nni calu a li Quattru Cantuneri, scin­
nu Càssaru Càssaru237, e cumenzu a taliari tutti li 'nvi­
triati di li scarpàra, si cci putianu essiri un paru di stiva­
letti li cchiù megghiu; nni viju un paru ch'eranu 'na gra 
galantaria, beddi, benfatti e c'un taccu ben pulitu, e dissi 
'ntra di mia: – «Quannu mi vennu chissi scarpi, certa­
menti la mè zita mi voli, e haju a pàriri un beddu giuvini 
spavintusu238.   Mi   vôtu   cu   lu   Principali:   –   «Principali, 
vurría sti scarpi pri lu mè pedi.» 'Ntantu lu mastru mi 
dici: – «Sù fratuzzu mio, comu pò essiri mai vènivi sti 
scarpi, ch'aviti lu pidazzu di vòmara239?» – «Nenti, cci 
dissi eu, sù mastru. Quannu vui mi faciti vèniri ssi stiva­
letti, quantu vuliti vi dugnu.» Lu mastru mi dici: – «Va­
tivinni, frati meu, nun mi scuitati, ca pi vènivi ssi stiva­
letti v'hê tagghiari menzu pedi.» Cci criditi? Eu pi l'a­
muri  di la mè  zita mi  fici  tagghiari  mezzu  pedi, e la 

236 Le scarpe cattive.
237 Vado ai Quattro cantoni di città in Palermo, scendo pel Cassero (oggi 

Via V. E. ove sono negozianti di panni ed altra roba).

238 Che veramente avrò a parere uu gran bel giovane.
239 Fratello mio, come mai potranno capirvi queste scarpe se avete un pe­

daccio quanto un vomere?

141

Fiabe novelle e racconti popolari siciliani – Vol. III 

Giuseppe Pitrè

scarpa mi vinni. Ma cu ssa scusa cci appizzai lu pedi e 
puru la zita, ca nun mi vosi cchiù.»

Ddocu   cci   dici   lu   rigniculu:   –   «Signuri   mei,   cu'   è 
cchiù minchiuni di tutti tri, nun vi lu sàcciu diri; ca si 
cci fussi  n'àutru, facissivu quattru, e putissivu fari 'na 
valanza di quattru minchiuna, chi nun vutirissi di nuddu 
latu240.»

Borgetto241

VARIANTI E RISCONTRI.

Ecco una novellina simile:

Li tinti di Missina242.

Na vota cc'eranu tri tinti di Missina, ed eranu lagnusi. Una, ca 
era la cchiù granni, mangiannu nun si vulía agghiuttiri lu muzzi­
cuni243. Cu lu tènilu ni la vucca, poi la tèmpula cci 'mpurriu244, e 
nun si la putennu curari, muriu. La secunna poi siccomu vinni 'na 
timpistata d'acqua, pri nun si mòviri di lu lettu unn'era curcata, 
comu era misa nun si mossi, e la guttèra cci cacciau l'occhi245; poi 
si nni muríu. La terza pri nun si chiudiri la porta nni li gran tim­
purali arristau morta di lu friddu.

Polizzi-Generosa.

240 Che se ce ne fosse un altro, fareste una bilancia di quattro minchioni, la 

quale non traboccherebbe da nessun lato.

241 Raccontatomi dal campagnuolo Vincenzo Rappa.
242 Le infingarde di Messina.
243 In Palermo vuccuni; in Messina morsu, morso, che molto spesso usasi 

nel significato di morceau franc.

244 Col tenerla in bocca, la bocca le si infradiciò.
245 E la goccia continua (guttèra da gutta lat.) le cacciò via l'occhio.

142

Fiabe novelle e racconti popolari siciliani – Vol. III 

Giuseppe Pitrè

La stessa novella nostra trovasi nelle Tredici piac. Notti dello 
STRAPAROLA, not. VIII, fav. I. – «Tre forfanti s'accompagnano in­
sieme per andare in Parma, e per strada trovano una gemma e tra 
loro vengono in contentione di chi esser debba. Un gentilhuomo 
pronuncia dover esser di colui che farà la più poltronesca prodez­
za, e la causa rimane indiscussa.» Il primo poltrone racconta l'a­
neddoto del fico: il secondo quello dell'occhio, il terzo quello che 
costituisce il fondo dello Scarparu di Polizzi.

La cornice, diremo così, nella quale è chiuso il quadro dei tre 
raccontini, è la stessa di quella delle Tri burli o de' Tri cumpari di 
questa raccolta.

143

Fiabe novelle e racconti popolari siciliani – Vol. III 

Giuseppe Pitrè

CXLVI.

La scartizza di li tri Palermitani.

'Na vota truvannusi tri Palermitani fora Palermu pi jì­
risi a spassiggiari, si spersiru di li (dai) rigniculi246 ch'e­
ranu 'nsèmmula cu iddi, e li misiru a circari. Mentri chi 
caminavanu sti tri Palermitani vidinu un postu d'arii247 
chi cc'eranu li bùrgiura di pagghia248. Dicinu: – «Jamu a 
spijari a stu paisi si nni dùnanu nutizii di sti nostri cum­
pagni.» Arrivati a sti bùrgiura di pagghia, 'ccumincianu 
a chiamari a l'abitanti; ma l'abitanti 'un arrispunnevanu. 
(Cu' cci aveva a rispunniri, ca era pagghia?) Firrìanu di 
'na parti e di 'n'àutra, pi vidiri si truvavanu la 'ntrata o li 
finestri; ma 'n vidennu ca nun putevanu truvari nè porti 
nè finestri, tinniru cunciùra249 pirsuadènnusi ca stu paisi 
era paisi di latri, e 'un avevanu nè porti nè finestri. Ccus­
sì   'ccumenzanu   a   fùijri,   vutànnusi   sempri   pi   darreri 
scantati si mai vinevanu li latri. Currennu currennu, si 
vannu a jùncinu cu li cumpagni rigniculi, tutti spavinta­
ti; dicènnucci: – «Dàtinni ajutu, cumpari, ca nn'assicuta­
nu li latri!» Li  cumpagni  vidènnuli  accussì  piatusi, si 

246 Regnicoli son detti i Siciliani non Palermitani.
247 Un luogo ov'erano delle aie.
248 Burgiu (al plur. bùrgiura) è nei campi mietuti la paglia artisticamente 
ammonticchiata in una speciale forma di timogna (bica), da non guastarsi col 
vento o colla pioggia: uso delle masserie ove mancano i magazzini per conser­
varla. Gli stessi bùrgiura ho visti in Trapani pel sale fatto nelle Saline.

249 Tinninu cunciùra, qui conclusero d'accordo.

144

Fiabe novelle e racconti popolari siciliani – Vol. III 

Giuseppe Pitrè

fannu 'nsignari stu paisi di li latri pi minnicàrisi250  ca 
avevanu fattu scantari a li cumpagni. Vannu a stu paisi 
di bùrgiura, e ancora fannu cruci dicènnucci: – «E chistu 
è lu paisi di li latri!» Li Palermitani allïavanu251 ca chisti 
eranu  palazzi  murati,   e  li   rigniculi  cci  ficiru   'na  gran 
baia dicènnucci ca «vuàtri siti citatini, e mancu sapiti di­
stinguiri; ca lu burgiu di pagghia lu pigghiati pi paisi.»

Borgetto252.

250 Per vendicarsi.
251 Allïavanu, allegavano, si ostinavano nel dire.
252

 Raccontatami da Vincenzo Rappa.

È una satira contro i Palermitani, i quali secondo questa novellina non sa­

prebbero distinguere una casa modesta da un monte di paglia.

145

Fiabe novelle e racconti popolari siciliani – Vol. III 

Giuseppe Pitrè

CXLVII

Lu pignataru di Palermu253.

'Na vota si cunta e s'arriccunta ca cc'era unu di chisti 
pignatara di Palermu ca nèscinu pri li paisi cu un càrricu 
di ruttami e la vannu vinnennu. Stu pignataru càpita ad 
Alcamu: ddà cci avía tanti canuscenti, pirchì facía lu pu­
laccu: e cu li nùmmari cci tiranu tutti254. Cc'era e cc'era 
un poviru burgisi, puru di Alcamu, omu bonu suverchiu, 
ca mischinu si dava la testa a li mura ca era nuvèmbiru, 
e passava lu tempu di li simenzi, e ancora nun chiuvía. – 
«'Nca comu fazzu? (dici); eu hê siminari, e ancora lu 
celu si manteni stagghiatu comu si fussi Giugnettu255.» 
Penza, e penza ca cc'era stu pignataru di Palermu; dici: 
– «Chistu li nùmmari li sapi; pò essiri ca sapissi puru 
quann'è ch'havi a chiòviri; ora cci vaju.»

Va nni lu pignataru: – «Cumpari, dici, mi sapiti diri 
quannu chiovi?» Dici: – «E pirchì?» – «Pirchì si nun 
chiovi eu nun pozzu siminari.» – «Eu vi lu dicu, cumpa­
ri (dici lu pignataru), ma vu' m'aviti a fari un piaciri.» – 
«Gnursì.» – «Aviti vui mula?» – «L'haju.» – «'Nca si vu' 

253 Da Palermo partono e vanno in giro pei comuni della Sicilia venditori di 
vari oggetti per l'uso della vita; tra essi sono anche pentolai, che caricano tega­
mi, brocche, piatti ed altre stoviglie ad uso di cucina.

254 Al giuoco del lotto tutti inclinano. Pulaccu, polacco è detto in Sicilia chi 

dà de' numeri da giocare al lotto.

255 'Nca ecc. Dunque com'ho a fare io? Io ho a far la seminagione, e il cielo 

si mantiene tuttavia secco come in Luglio (Giugnettu)!

146

Fiabe novelle e racconti popolari siciliani – Vol. III 

Giuseppe Pitrè

mi purtati stu càrricu di pignati fina a Cunigghiuni256, eu 
vi dicu quannu chiovi, e vu' vi jiti a fari li fatti vostri.» – 
«Bonu, mi piaci! cci rispunni l'Alcamisi; quannu parte­
mu?» – «Partemu dumani.»

Lu 'nnumani lu burgisi Alcamisi càrrica da' zimmìli 
tanti di pignati, e iddu e lu pignataru si mettinu a la via 
di bon matinu. Pri la via lu burgisi puncía a lu pignataru 
ca vulía sapiri quannu avía a chiòviri. – «Nenti cumpari, 
(dici la pignataru), quannu semu junti a Cunigghiuni vi 
lu dicu.» 'Nca, comu vosi Diu, arrivaru a Cunigghiuni: 
l'Alcamisi, ca la testa cci macinava sulu ddà257, appena 
trasi   'nta   lu   paisi   cci   dumanna:   –   «Cumpari,   quannu 
chiovi?» Lu pignataru, ca si vitti juntu a Cunigghiuni, si 
misi a ridiri e cci rispunniu:

– «Truniannu truniannu,
S' 'un chiovi aguannu, chiovi n'âtr'annu258.»

A stu bruttu l'Alcamisi, ca 'un era loccu comu paría, 

rispunníu subitu: – «Ah, chissu è?

– «Pignati sani e pignati rutti,
'Nta la chiazza di Cunigghiuni
Va pigghiàtila a moddu tutti!259»

Sciogghi la corda di li zimmìli, e tùffiti tutti cosi 'n terra, 
ca si ficiru 'na canigghiata260. E vôta pri turnarisinni ad 
Alcamu. Lu poviru pignataru, ca si sintia 'spertu, arri­

256 Cunigghiuni, Corleone.
257 L'alcamese che mulinava sempre per la faccenda della pioggia.
258 Un proverbio dice: Truniannu truniannu (tuonando) chioviri voli.
259 Andate a farvi frigger tutte.
260 Si ridussero a polvere tutte (le pentole mandate per terra).

147

Fiabe novelle e racconti popolari siciliani – Vol. III 

Giuseppe Pitrè

stau di minchiuni cu tantu di nasu a chianciri 'mmezzu 
la chiazza. E accussiì iju pi battiri e fu battutu, pirchì li 
Palermitani, jennu 'nta li paisi, cci fannu sempri la figu­
ra di li minnàli261.

Favula ditta, favula scritta,
Diciti la vostra ca la mia è ditta.

Borgetto262.

261 Minnàili o minnùni, minchioni.
262 Narrata a Salomone-Marino da un tal Vito Vitale villico.

148

Fiabe novelle e racconti popolari siciliani – Vol. III 

Giuseppe Pitrè

CXLVIII.

Lu viddanu di Larcàra263.

Signuri, a Larcàra cc'eranu 'na vota dui cummari, una 
avía un figghiu màsculu, e una avia 'na figghia fimmina. 
Ora 'na jurnata a lu figghiu màsculu cci vinni sfilu di 
maritarisi: – «Gnura mà', dici, mi vuogliu maritari.» – 
«'Nquà va' nni la Gnura Rosa, e ti fa' dari a sò figlia.»

Lu picciottu va e si va fa zitu; la dota: quattru pugna 

di frumentu e un matarazzu di linazza264.

'Na jurnata lu zitu senti 'na gran vuci: – «Ge'!... lu 
picciliddu mi  cadíu 'nta la jisterna!...» Curri e vidi la 
soggira chi si pilava tutta. – «Unn'è lu picciliddu vostru 
'nta la jisterna?» – «Nenti, dici la soggira, jeu pinsava ca 
poi mè figlia parturisci e fa un picciliddu, e mi paría ca 
lu picciliddu cci cadía 'nta la jisterna.» – «Oh! armali! 
ancora 'un è natu e si chiama Cola265! Io ccà m'hê mari­
tari! mah! Ora mi nni vaju....» E ha lassatu ddu paisi.

263 In questa novella la narratrice palermitana racconta nella sua parlata na­
tale, ma imita nei dialoghi il parlare di qualche comune lontano di Palermo. La 
caratteristica di questa imitazione è l'jeu per io e la gli per gghi nelle voci vog­
ghiu, figghiu ecc. che sono di Palermo. Altre voci non palermitane sono: picci­
liddu per picciriddu, jisterna per cisterna.

264 Un materasso di capecchio.
265 Ancora 'un è natu, e si chiama Cola, prov. comunissimo che pur si dice: 
Ancora 'un è natu, e Janni si chiama, e si usa a proposito di persona che è di là 
da venire, o di cosa appena «in progetto» e sulla quale si almanacchi come se 
fosse certa o bell'e fatta. L'origine di questo proverbio si trova nella presente 
raccolta.

149

Fiabe novelle e racconti popolari siciliani – Vol. III 

Giuseppe Pitrè

Juncennu   'nta   n'âutru   paisi   senti   chianciri:   –   «Ge'! 
Ge'! lu figliu miu, ca la manu cci appizza!... » 'Ncugna e 
vidi un picciriddu chi jucava a li nuciddi; avía pigghiatu 
li nuciddi 'nta l'addetta, e avía lu pugnu chiusu e ddu pu­
gnu chiusu cu li nuciddi 'un putía nèsciri266. Dici la ma­
tri: – «Figliu miu, ca la manu cci hannu a tagliari!...» Si 
vôta lu picciottu:  – «Quantu  mi  dati  ca  vi  lu medicu 
jeu?» – « Ge'! Ge'! quantu vuliti: ccà cc'è deci pezzi.» 
Ha pigghiatu iddu e cci dici a lu picciriddu: – «Jèttanni 
quattru ca ti nni dugnu ottu267.» Lu picciriddu li jetta, e 
la manu nun niscía. – «Jèttanni ottu, e ti nni dugnu sidi­
ci.»   Lu   picciriddu   jetta   li   nuciddi,   e   la   manu   niscíu. 
Comu niscíu la manu:– «Ge'! Ge'! chi midicuni», dici la 
matri.– «Ora jeu ccà m'hê maritari? mah! cu' nni parra!» 
e lu picciottu tirò avanti.

Juncennu 'nta n'àutru paisi vidi 'na gran fudda davanti 
la Chiesa: e cc'era una tutta 'mpupata268 chi s'avía di ma­
ritari e com'era longa longa e avía 'na gran pittinatura, 
'un putía tràsiri di la porta; e la matri chiancía , ca la fig­
ghia 'un si putía maritari, e cci arristava schetta.

Iddu 'ncugna e senti la cosa; dici: – «Quantu mi dati 
ca vi la fazzu maritari?» – «Deci unzi!» Dici iddu a la 
zita: – «Càlati la testa.» – «Nun mi pozzu calari ca mi 

266 Avea prese le nocciole nella buca, e avea il pugno chiuso, e il pugno col­

le nocciole non potea uscire (dalla buca). Addetta o gaddetta, o 'ddetta, o ag­
ghietta, fossarella che fanno i fanciulli per giocare alle nocciole.

267 Lasciane cader quattro (nocciuole, dal pugno), ed io te ne darò otto.
268 E v'era una donna tutta agghindata (rinfattocciata, ecc.)

150

Fiabe novelle e racconti popolari siciliani – Vol. III 

Giuseppe Pitrè

spèttinu tutta269.» – «Càlati t'haju dittu;» e comu dici cà­
lati, cci duna un pugnu, e idda si calau; e trasíu la Chie­
sa. – «Ge'! Ge'! chi gran midicuni!» E cci hannu datu li 
deci unzi. A la nisciuta di la Chiesa, iddu fici lu stissu.

Lu picciottu si nni iju 'nta n'âtru paisi. Arrivau prima 
di l'arba, e s'arristau darreri la porta d'un maàsenu. Sin­
teva parrari, talía di lu pirtusu di la porta, e vidi un maà­
senu chinu di casci, a la cima 'na donna chi filava. A sta 
fimmina cci cadi lu fusu, e misi a chiamari: – «'Ntunuz­
zu, 'Ntunuzzu270, pigliami lu fusu, ca ti dugnu 'na junta 
di favi!» E chiamava. 'Ntunuzzu era un porcu chi cc'era 
ddà, e lu porcu cci arrispunníu: «Uh, uh!» Idda chiama­
va, e 'Ntunuzzu rispunnía:  uh, uh!  Comu idda vitti ac­
cussì, scinni; dici: – «'Un mi lu vulisti pigliari? Chi ti 
pozza muriri la matri!»

Comu iddu attenta e senti tuttu stu discursu, pigghia 
un pizzuddu di carta e lu fa 'n forma di littra, e tuppulía 
a lu maàsenu: – «Cu' è ddocu?» – «Grapìti, ca haju 'na 
littra di la matri di 'Ntunuzzu, ca è malata, e prima di 
muriri voli vidiri a sò figliu.» – «Ge'! Ge'! comu cci ar­
rivau la gastima!»271 Pigghiò 'na mula, cci càrrica lu por­
cu 'mbracatu272, cci detti sei muccatura pi stujàricci l'oc­
chi a la morti di la matri, un scappularu pi cummigghial­
lu, e poi ogghiu, farina, càciu, e deci unzi pi fàricci lu 

269 Non mi posso chinare (dice la donna) che mi spettino tutta.
270 'Ntoni o 'Ntunuzzu, Antonio, Antonuzzo, nome che talora si da a' maiali. 

Si ricordi che nel popolo S. Antonio è il protettore di questi animali.
271 Gesù Gesù; oh! come la mia imprecazione giunse sul maiale.
272 Prende una mula, le carica addosso il maiale bell'e imbracato.

151

Fiabe novelle e racconti popolari siciliani – Vol. III 

Giuseppe Pitrè

cunsulatu a la morti di la matri273. Si lu vasau, e lu fici 
pàrtiri.

Lu picciottu cuntintuni si pigghia tutti sti cosi e si nni 
torna a lu sò paisi. La matri comu lu vitti cu sti cosi vosi 
cuntata tutta la storia, e iddu cci la cuntau. Poi cci dissi: 
– «Haju vistu ca tutti su' cchiù scecchi di ccà; jiti nni la 
Gnà Rosa, e dicìticci ca mi cuntentu di sò figlia.»

La matri cci iju, e hannu fattu lu puntamentu. Arriva­
ru a maritarisi, e lu 'nnumani chi si livaru ziti, lu zitu ni­
scíu pi jirisi a'ccattari la carni. Cci purtò la carni e cc'era 
l'ossu. Dici: – «Te', mugghieri mia.» – «Comu l'haju a 
fari?274» – «Nun lu sai comu l'ha' a fari?» – «Jeu nun lu 
sàcciu.» – «E allura ti la ficchi 'nta l'eccetra!» e niscíu 
arrabbiatu. Comu iddu cci dissi accussì, la mugghieri si 
misi a chianciri dicennu: – «Ge'! chi mala vintura! Ora 
la   carni   m'hê   ficcari   'n   culu?»  E   chiancía   e   chiancía. 
Veni la matri pi viniricci a fari la benlivata, e comu sen­
ti sta cosa si metti a chianciri dicennu: – «Ge' chi mala 
vintura chi appi sta mè figlia!» Mentri chiancía, veni lu 
patri; e senti la cosa; dici: – «Ora bonu, mentri lu Signu­
ri vosi accussì, la carni vi la mittiti 'n culu vuàtri dui, e 
l'ossu mi lu 'nfilu jeu.» E accussì ficiru. Lu puvireddu 
chiancía e strillava, ca cci ni scianu l'occhi di fora. 'Nta 
sti gridi e sti strilli veni lu picciottu, e trasi, e comu vidi 

273 Lu cunsulatu o lu cùnsulu, pranzo che si fa in famiglia quando sia morta 
qualche persona di essa; e si fa per lo più da' parenti intimi o dagli amici. È un 
uso funebre.

274 Come l'ho a cuocere?

152

Fiabe novelle e racconti popolari siciliani – Vol. III 

Giuseppe Pitrè

sta scena, pigghia di manu un vastuni e cci detti la carni 
a tutti tri.

E chissi su' li genti di li paisi!

Palermo275.

VARIANTI E RISCONTRI

Questa è una delle novelle che le grandi città raccontano per 
mettere in ridicolo la gente minuta de' piccoli comuni, la quale si 
suol dire di cervello grosso. In Catania con qualche variante la 
udii come un fatto accaduto in Mascalucia; in Trapani mi si rac­
contò per dar la berta a quelli del Monte S. Giuliano.

Fuori Sicilia corre nè più nè meno che tra noi, e ne varia sola­
mente qualcuno degli aneddoti avvenuti al giovane che va in cer­
ca di una sposa meno sciocca di quella che s'è scelta nel proprio 
paese.   Nel  Bastianelo,   n.   VI   delle  Fiabe   popol.   veneziane  del 
BERNONI, un marito lascia la moglie perchè essa, la madre e il pa­
dre piangono pel pensiero che passa a lei di poter ingravidare, 
fare un figlio a nome Bastianello e questo figlio poterle morire. 
Partendo col proposito di tornare se troverà persone più balorde, 
in un altro comune egli trova uno sciocco che volea riempire un 
recipiente d'acqua collo staccio; in un altro uno che s'affanna a 
saltare da un albero a gambe ferme per infilarsi di un colpo un 
paio di brache tenutele dalla moglie; e in un altro una nuova spo­
sa che non potea entrar solennemente per la porta della città per­
chè a cavallo, ed era più alta che la porta.

Nella novella sanese raccontata da Teopista nella Tèa, Tècla e  
Teopista del GRADI, Saggio di Letture varie, è la stessissima tradi­
zione: e poi uno che raccoglie la nebbia nei sacchi; una madre che 
vuol infilar le brache al bambino mentr'egli salta; un contadino 
che con una forca in mano rabbiava furioso sur un monte di noci 

275 Raccontata da Agatuzza Messía.

153

Fiabe novelle e racconti popolari siciliani – Vol. III 

Giuseppe Pitrè

per empirne un corbello; un prato di persone tutte sedute per ter­
ra, confuse perchè aveano mescolate le gambe insieme; e nessuno 
sapea più quali fossero le sue; una donna sur un cavallo che non 
potea passare sotto l'arco della porta.

L'aneddoto del porco si riscontra con quello di Maju longu di 
questa raccolta, e con un altro affatto simile della Patalocca, no­
vella bolognese della CORONEDI-BERTI.

154

Fiabe novelle e racconti popolari siciliani – Vol. III 

Giuseppe Pitrè

CXLIX.

Lu Larcarisi.

'Nca, Signuri, havi a sapiri ca li Larcarisi su' comu voli 
Diu, ca a li voti mancu sannu dunni si mància lu pani; no 
ora, ma a tempi antichi eranu tutti accussì. 'Nca 'na vota 
unu di Larcara iju a Napuli: vossa' chi voli! iddu era nu­
vidduni spràtticu, vitti ddu paisuni tantu, strati longhi lon­
ghi, carrozzi, vuci, battaria, cci parsi ca lu purtaru a lu 
'nfernu e si nni vosi turnari: – «Puh! dici; chissu è Napuli? 
si facissi frijri! pri mia cci va cu' cci voli, ma pri mia nen­
ti.» E si nni turnau. Lu bastimentu facia vela di notti e lu 
friddu trasía 'nta l'ossa. Mischinu lu Larcarisi battía li den­
ti e si cugghía tuttu; ma era tuttu 'nùtili, ca la tramuntana 
cci tagghiava la facci. Camina, camina, tant'è lu bastimen­
tu junci a vista di Palermu. Lu Larcarisi, comu scropi di 
luntanu la lanterna di lu Molu, cci vinni lu cori; stinníc­
chia li manu comu si s'avissi a quadïari, e dici: – «Ah, ca 
cu sta calura mi sentu arricrïari!»

Di li Larcarisi si nni cuntanu tanti e tanti di chisti, ca 
macàri nni nisceru lu muttu, quannu si dici: – «E chi si' di 
Larcara?»

Favula longa e favula curta,
Diciti la vostra ca la mia è tutta.

Borgetto276.

276 Narrata dalla giovine lavandaia Giuseppa Giambrone al Salomone-Mari­

no.

155

Fiabe novelle e racconti popolari siciliani – Vol. III 

Giuseppe Pitrè

CL.

Lu Partannisi.

'Nna vota un viddanu partannisi iju 'n campagna a ri­
munnari; mentri rimunnava vitti un arvulu beddu grossu 
ca già avía siccatu; dici: – «E chi lu lassu a fari jeu? Ora 
lu tagghiu.» Pigghia l'accetta, appìccica supra l'arvulu e 
si metti a dari colpi di dispiratu a lu ccippu di l'arvulu. 
Iddu era supra, accalvaccatu a un ramu, e li colpi li dava 
sutta. Si vôta unu chi travagghiava ddà vicinu: – «Cum­
pari, ora nun lu viditi ca si s'arriva a tagghiari ssu ccip­
pu, vui vi stuccati la nuci di lu coddu?!» – «Nenti nenti, 
dici lu Partannisi, ca sta cosa nun pò essiri.» E sècuta a 
tagghiari cu l'accetta. Quannu menu si l'aspittava, rùm­
pisi lu ccippu, e abbucca dd'arvulu, e lu Partannisi scup­
pau 'n terra quant'era longu. Dici: – «Ah! ca lu cumpari 
ragiuni   avia!   E   ch'era   prufeta!...   Moru!   Moru!... 
Murivi!... Purtatimi a vurvicari a lu paisi!» E si stinnic­
chiau 'n terra pri mortu.

Cc'eranu   ddà   'nna   pocu   di   viddani,   tutti   Partannisi. 
Dici: – «Mischinu cumpari Vitu comu muríu!» L'hannu 
pigghiatu, l'hannu misu supra 'na scala, e parteru pri lu 
paisi.

Caminannu caminannu cci capita 'na lavanca277, e 'un 
sapevanu comu niscìrinni. – «E ora comu nni niscemu!» 
– «E d'unni s'havi a furriari pri libbiràrinni di sta lavan­

277 Lavanca, dirupo.

156

Fiabe novelle e racconti popolari siciliani – Vol. III 

Giuseppe Pitrè

ca?» – «Ah! mischina mia!» Cu' dicía 'nna cosa e cu' 
'nn'àutra, e si firmaru. Lu mortu 'n vidennu sta cunfusio­
ni si sulleva di la scala: – «Ora quannu jeu era vivu, 
dici, sulía furriari di stu viuolu a manu dritta: ca chissa è 
la 'ntrata di niscìrinni278!» E si jittau arreri pri mortu. E 
chiddi, minchiuni minchiuni lu pigghiaru pri dda 'ntrata 
e lu purtaru a Partanna comu mortu.

E chista è la scaltrizza di li Partannisi279!

Salaparuta280.

VARIANTI E RISCONTRI.

Si legga Le Cene di A. F. GRAZZINI detto il LASCA, c. II, n. II.

278 Che codesta è la via d'uscirne, ('ntrata per strata, strada).
279

  De' Partannesi raccontano anche i Salaparutani che una volta un tale 
gridò alla moglie in aperta campagna: – «Vita, Vita, chiudi lu magasenu, metti 
la chiavi sutta la petra e ti nni veni a la Missa!» (E credeva che non lo sentisse 
nessuno!)

Un altro disse al figlio: – «Attacca lu sceccu a lu manicu di la pignata e ti 

nni vai a travagghiari!»

280 Raccontatomi da Antonio Loría soprannominato Bònchiaro.

157

Fiabe novelle e racconti popolari siciliani – Vol. III 

Giuseppe Pitrè

CLI.

Lu Capaciotu281

Na   vota   cc'era   un   Capaciotu   chi   scinnía   di   Capaci 
c'un   sciccareddu   càrricu   di   pagghia-longa282.   Vicinu 
Sampollu283  cci  bazzachiavanu dui marpiuna284; l'avvi­
staru di luntanu, e dissiru: – «Sta jurnata cc'è di calari 
'nta lu sciàmmaru285.. » Si misiru tuttidui 'n caminu, e 
accuminzaru a jiri darreri lu sceccu. Unu d'iddi cci affer­
ra la rètina, cu 'na manu stira la rètina, e cu 'n'àutra cci 
leva lu tistàli a lu sceccu e si lu metti iddu; l'àutru si la 
furàggia cu lu sceccu e cu la pagghia-longa. Lu poviru 
Capaciotu caminava cu li manu nn'arrèri e la testa 'n ter­
ra, e ogni tantu abbanniava: «Pagghia-longa!» Juncen­

281

 È una satira al cervello grosso e alla goffaggine dei nativi del comune 

di Capaci.

Nelle parole messe in bocca al capacioto è imitato e forse non esagerato il 
parlare di quel comune, il quale vocalizza assai più che non si creda le parole. 
Vedi le novelle nn. LXXXVIII, CXI, CXXXIV, e la nota 1 di pag. 273, vol. II 
[nota 574 nell'edizione elettronica Manuzio].

282 I Capacioti scendono a Palermo vendendo paglia pei cavalli, linaccio per 

materassi, erbaggi, olive, ecc., e gridano: Haju la pagghia longa! (La paglia); 
La linazza! (Il linaccio); Haju li spàraci di muntagna (gli asparagi); ecc.

Riferirò altrove le varie maniere onde si gridano per le strade i frutti, gli er­

baggi, le verdure, ed altro.

283 Sampolo, borgata di Palermo verso tramontana.
284 Bazzicavano due furbacchioni.
285 Cc'é di calàri 'nta lu sciàmmaru, frase dei linguaggio furbesco che vale: 

c'è da mangiare rubando.

Questo parlare furbesco è comune a tutta la Sicilia, e ve n'è uno in Palermo 

che è detto zingariscu, incomprensibile per quasi chicchessia.

158

Fiabe novelle e racconti popolari siciliani – Vol. III 

Giuseppe Pitrè

nu a certu puntu, a lu latru 'un cci sunava di caminari cu 
lu tistàli, arrinatu di lu (dal) viddanu286; duna 'na pocu di 
tirùna a la rètina e lu viddanu si vôta. Comu si vôta e 
vidi a locu di lu sceccu cu la pagghia lu cristianu, dici: – 
«E lu scieccu?» Arrispunni lu latru: – «Lu sceccu sugnu 
io;» – «E cuomu lu scieccu siti vui?» – «'Nca aviti a sa­
piri, patruni mio, ca trent'anni nn'arreri, io fici un picca­
tu grossu grossu grossu, e fu' cunnannatu a fari lu scec­
cu pi trent'anni. Haju passatu tanti patruna, e ora capita­
vi   'mmanu   vostra.   Ora   li   trent'anni   ficiru   sta   jurnata, 
scuttavi la pena, e addivintavi cristianu arrèri.» Dici lu 
Capaciotu: – «'Unca vui cristianu sieti? 'Nca scusati, fra­
tuozzu mieu, tutti li mali tratti chi v'haju fattu»: e cci 
misi a'ddumannari scusa di zoccu cci avía fattu. Ddoppu 
cci dici: – «Ora, a lu frati, sapiti ch'haju pinsatu? turna­
mu   a   lu   paiesi,   faciemu   quattru   jurniciedda   di   buona 
vita, e cumpinsamu lu tiempu passatu.»

Turnaru a Capaci, e lu maritu cci cuntò a la mugghie­
ri tuttu lu passaggiu. La mugghieri pi 'na parti si dispia­
ciu ca cci avía appizzatu lu sceccu, ma pi 'n'àutra parti 
cuntintuna ca lu sceccu avía addivintatu cristianu. Man­
ciaru, vìppiru, e ficiru 'na pocu di jorna di sciàbbica287. 
Quannu cci parsi a iddu, lu latru cci addumannò licenzia 
a lu Capaciotu, e partíu pi jiri a vìdiri a li so' figghi e a 

286 Non gli garbava gran fatto di camminare col capestro, tirato per la redina 

dal capacioto.

287 Mangiarono, bevvero e fecero molti giorni di bisboccio (di gozzoviglia).
159

Fiabe novelle e racconti popolari siciliani – Vol. III 

Giuseppe Pitrè

sò mugghieri. Lu viddanu si misi a chianciri pi la pena, 
poi cci misi 'nta li manu un dudici-tarì e nni lu fici jiri.

Lu latru comu si nni iju, iju a truvari a lu cumpagnu 
cu lu sceccu; cci cunta tuttu lu fattu, e jeru a vinniri lu 
sceccu.

Lassamu a iddi e pigghiamu a lu Capaciotu. Puvired­
du, 'un putennu cchiù vuscàrisi lu pani, strinci ccà, strin­
ci ddà, tantu si 'strimiau ca accucchiò 'na summicedda pi 
jirisi  a'ccattari  un sceccu288. Scinni  'n Palermu,  e  a la 
Fera di S. Gristina a l'Alivuzza va p'accattari un scicca­
reddu. Succedi ca lu sò sceccu li latri l'avianu vinnutu a 
un bazzariotu di chissi289. Stu bazzariotu lu iju a vìnniri 
a la Fera di S. Gristina. Va lu Capaciotu e metti a firriari 
fera fera. 'Nta lu megghiu lu sò sceccu senti lu ciàuru di 
lu sò patruni, e pi lu preu affilìcchia l'aricchi290, e mietti 
a sbattiri li pedi. Lu viddanu lu canuscíu: – «Ah! min­
chiuni,   dici,   di   cristianu   arrieri   scieccu   addivintasti! 
Quarchi   n'àutru   piccatazzu   gruossu   gruossu   aviesti   a 
fari!   Chi   ti   criedi   ca   t'accattu   arrieri?   No,   no, 
minchiuni!»

Palermo291.

288 'Un putennu ecc. non potendo più guadagnarsi il pane, stringi qua, strin­

gi là (risparmia qua, risparmia là) tanto si ristremò che potè mettere insieme 
una sommarella per andare a comperare un altro asinello.

289 Uno di questi rivenduglioli (bazzariotu, forse da bazar, compratore e ri­

venditore di oggetti all'ingrosso ed a minuto).

290 Appunta gli orecchi.
291 Raccontato da Francesca Deodato.

160

Fiabe novelle e racconti popolari siciliani – Vol. III 

Giuseppe Pitrè

VARIANTI E RISCONTRI

L'argomento di questa novella fu trattato da uno scrittore fran­
cese   e   da   due   scrittori   italiani,   l'ultimo   dei   quali  MICHELE 
COLOMBO, che la intitolò:  Di una beffa che un romito fece ad un 
contadino. (Treviso, Andreata, 1822, in 8; ristampa di altra edi­
zione dello stesso anno fatta  in Venezia, ma  datata  da Omate, 
1810.) Ecco l'argomento: – «Gianni andato per legna in un bosco, 
ne lascia il suo asino fuori legato ad un albero. Due romiti pas­
sando quivi vicino, lo veggono; uno di essi lo scioglie, ci lega se 
stesso,   e   manda   il   compagno   suo   al   romitorio   col   somiere   di 
Gianni. Questi uscito dal bosco, trova il romito in luogo dell'asi­
no, lo mena a casa, e lo trattien seco a cena e all'albergo. Alquanti 
dì dopo, ito al mercato, s'imbatte nell'asino suo: e credutolo il ro­
mito, lo compra e lo fa vivere più morbidamente che non si con­
viene   ad   asino.   La   bestia   insolentisce,   prevarica,   scandalezza 
Gianni e impenitente si muore.»

Il COLOMBO, che si nasconde sotto il nome di AGNOL PICCIONE, ci 
fa sapere in nota «che qui non può cadere negli animi verun so­
spetto di furto» (!) V.  Operette dell'ab.  MICHELE  COLOMBO, pag. 
208. Venezia, Gir. Tasso MDCCCXXXIII.

Questa novella fu anche tradotta in inglese col titolo: The Cor­
delier   metamorphosed,   by  MICH.  COLOMBO,  and   the   Cordolier  
cheval   of   Piron   with   a   traslation   in   prose   and   verse   by  M. 
HIBBERT. (London, 1821, in 4.)

161

Fiabe novelle e racconti popolari siciliani – Vol. III 

Giuseppe Pitrè

CLII.

Lu Calavrisi.

Si cunta ca cci fu un castartirminisi ca fu surdatu e ij' 
'n Calavria, e cuglì' 'n'amicizia cu un calavrisi: lu castar­
timinisi, ca era 'spertu, si raccuglì' 'na quantità di dinari. 
Quannu fici lu tiempu di surdatu, si spartì' di l'amicu ca­
lavrisi, e si nni vinni in Castartermini: cu li dinari chi 
avía acquistatu, si mintì' 'na bella putía di luordu cu sa­
lumi,   vinu,   virdura,   agrumi   e   tutta   cumbìta292:   'ntantu 
campava commudu, e l'amicu Calavrisi era arriduttu pò­
ghiru. Un juornu stu Calavrisi si risolvi. – «Vuogliu jiri 
a truvari a lu mà amicu a Castartermini.» Quannu arriva 
a Castartermini, trova l'amicu cu 'na bella putía adarma­
ta di tuttu puntu293, e si spaventa di sti ricchizzi, e cci 
dici: – «Amicu, e cuomu v'haju truvatu accussì riccu?» 
–   «O   cumpari,   m'accattavu   lu   giudiziu,   e   haju 
arriccutu.» Rispunni lu Calavrisi: – «O cumpari, vi ddu­
mannu pri fagùri, facitimi accattari stu giudiziu.» – «O 
cumpari, cci vuonnu dinari assà'.» – «Quantu cci vuon­
nu?» – «Cci vuonnu ducent'unzi.» Rispunni lu Calavri­
si: – «Cumpari ia haju li casi e lu tirrenu 'n Calavria, mi 
li vaju a vinnu, accùcchiu ducent'unzi, e mi nni viegnu 
ccà 'n Castartermini.» Lu Calavrisi si nni ij' 'n Calavria, 

292 Si minti' ecc. mise su una bottega di grascie, con salami, vino, verdure, 

agrumi, tutta compita.

293 Provveduta di tutto punto.

162

Fiabe novelle e racconti popolari siciliani – Vol. III 

Giuseppe Pitrè

si vinnì' la casa e lu tirrenu, e porta li dinari; va nni l'a­
micu. – «Cumpari, li ducent'unzi l'haju ccà; subbitu fa­
citimi  accattari lu giudiziu.» – «Gnursì, cumpari.» Lu 
Castartirminisi parla a un mariuluni, e cci dici: – «Cum­
pari Filippu, nn'âmmu a manciari ducent'unzi di un Ca­
lavrisi minghiuni.» – «'Nquà cuomu âmmu  a fari?» – 
«Sintiti cuomu âmmu a fari: pigliamu un surci gruossu, 
ca pùa vi dica ia cuomu âmmu a cumminari.» – L'amicu 
chiama lu Calavrisi, e lu porta nni Filippu pri fari lu pat­
tu: arrivannu nni cumpari Filippu cci dissi ca nni vulía 
quattrucent'unzi pi dàricci lu giudiziu veru: – «Mah! cci 
dissi lu Calavrisi, ia vi dugnu ducent'unzi.» Pri abbrivia­
ri lu discursu, cumminieru ducent'unzi: cumpari Filippu 
piglia lu surci, cci lu minti 'n testa sutta lu cappieddu, e 
cci dici: – «Lu cappieddu nun vi l'aviti a livari, nè notti 
nè juornu, fina ca vi trasi lu giudiziu.» Cci cunsigna li 
ducent'unzi  a Filippu e a l'amicu  di lu Calavrisi:  e si 
sparteru li dinari. Pigliamu a lu Calavrisi cu lu surci 'n 
testa ca sembri manciava, e lu pòghiru Calavrisi 'un pu­
tía reggiri cchiù; 'ntantu dicía a sò cumpari: – «La testa 
tutta mi mancia e ancora lu giudiziu 'un m'ha trasutu.» – 
«Cumpari, aviti pacienza, ca a puocu a puocu vi havi a 
tràsiri lu giudiziu.» 'Ntantu lu surci cci avia manciatu la 
testa; un juornu dispiratu lu Calavrisi, si minti a camina­
ri e senti sunari 'na Missa 'ntra 'na Chiesa, e dissi 'ntra 
iddu: – «Mi vuogliu sèntiri la Missa; forsi lu Signuri mi 
fa tràsiri a manu a manu stu giudiziu.» Cuomu trasi nni 

163

Fiabe novelle e racconti popolari siciliani – Vol. III 

Giuseppe Pitrè

la Chiesa, allianatu294 si leva lu cappieddu, cci scappa lu 
surci di 'n testa, e spavintatu, cumencia a gridari: – «Lu 
giudiziu, lu giudiziu si nni ij'! ca mi custa ducent'unzi!». 
Accumencia a gridari e a lacrimari: si nni ij' nni sò cum­
pari e cci dici: – «Cumpari, lu giudiziu si nni ij', e li du­
cent'unzi persi!» Cci dici lu Castartirminisi: – «Cumpa­
ri, 'un v'avissivu livatu lu cappieddu, ca lu giudiziu 'un 
si nni jia.»

Si cunchiudi ca li mariola si manciaru li dinari, e lu 
pòghiru Calavrisi si nni ij' pòghiru, dispiratu e cu la te­
sta manciata di lu surci.

Casteltermini295.

VARIANTI E RISCONTRI

Per la ricerca del giudizio vedi WIDTER e WOLF, Valksmärchen  
aus Venetien, n. 19: Die Männern von Cogolo, ove Köhler cita al­
tre tradizioni simili bavaresi, sveve e tedesche del Nord; KUHN e 
SCHWARTZ, Norddeutsche Sagen, pag. 150; PANZER, Bayerische Sa­
gen und Bräuche, vol. II, pag. 173 e 564, BIRLINGER, Volksthümli­
ches aus Schwaben, vol. I. pag. 437 e 446.

294 Allianatu, sbadato.
295 Raccontata da Felice Sciarrotta e fatta raccogliere dal sig. Gaetano Di 

Giovanni.

164

Fiabe novelle e racconti popolari siciliani – Vol. III 

Giuseppe Pitrè

CLIII.

Lu Pitralisi296.

Truvannusi 'na vota lu Pitralisi a Palermu, lu vitti un 
Cifalutanu297  chi   di   tant'anni   ci   avía   fattu   creditu   ora 
'mpristannuci dinari, ora facennulu forti pri pagari lu sò 
stissu   mangiari.   Lu   vitti   lu   Cifalutanu   e   ci   dissi:   – 
«Cumpà', quannu veni l'ura di agghiustàrinni?» – «Nun 
è mala vuluntà: haju 'na grossa munita d'oru, e nun l'ha­
ju pututu scangiari.» – «E chissu è nenti, rispusi chiddu: 
trasemu 'nta 'na mirciria e facemu tutti cosi.» – «Gnursì, 
ssa cosa mi piaci, dissi chiddu, lu dibituri: ma primu, ci 
dissi, ci haju a tràsiri iu.» – «'Nca trasìtici vui!» Trasíu 
lu Pitralisi e ci dissi a lu mirceri sti simili palori: – «Vi­
diti ca ccà fora c'è un cullega miu, e s'affrunta a tràsiri, 
pri la quali cosa haju trasutu iu. Stu mè cullega è 'ncum­
mudatu, ed è divotu di S. Calòriu, pirciò si voli pruvidiri 
di 'na quatela298; pinsati vui comu l'aviti a'gghiustari.» – 
«Va beni, rispusi lu mirceri, vossía mi lu facissi tràsiri.» 
Lu Pitralisi niscíu, e chiamau a lu cridituri di nomu, di­
cennuci ca putía tràsiri, ca ddu Signuri lu putía agghiu­
stari. Fici occhiu lu Pitralisi a lu mirceri di cuntintallu in 

296 Pitralisi, cioè di Petralia Sottana nella provincia di Palermo, son tenuti 

in conto di gente scaltra e mordace.

297 Cifalutanu, di Cefalù, nella prov. di Palermo.
298 S. Calogero è il protettore degli erniosi, i quali perciò son divoti di lui. 
In Sciacca son celebri le feste che si celebrano a questo santo, sulla cui bara si 
siedono quand'essa si porta in giro per la città tutti quegli erniosi che attendono 
la guarigione istantanea. Quatela o cautela, brachiere, cinto erniario.

165

Fiabe novelle e racconti popolari siciliani – Vol. III 

Giuseppe Pitrè

tuttu; e pigghiò la via ni li pedi, affirrau subbitu e si ni 
iju. Ristannu poi lu cridituri ni la putía cu lu mirceri, 
chistu ci dissi di tràsiri ni una càmmara ddà dintra, pir­
chì ni la putía li genti lu putianu vìdiri. Chiddu trasíu, e 
nun ci paría l'ura chi si vidía cunsignati li dinari pri jiri­
sinni. Ma la cosa nun fu accussì; cà mentri chistu lu ta­
liava pr'aviri  li dinari, chiddu pigghiau lu vracàli  a li 
manu e ci urdinava di spugghiarisi, nun putennula ac­
cussì di fora pigghiari la misura! – «Quali misura? – Lu 
Pitralisi   nun   ci   dissi   a   vossia   di   agghiustàrimi.»   – 
«Gnursì, e nun vi staju agghiustannu!» – «Quali vracàli! 
iu vògghiu li dinari chi haju ad aviri di chiddu!» – «Li 
dinari? ci rispusi lu mirceri. A mia mi ha dittu ca aviti 
bisognu d'una quatela, pirchì dici ca siti divotu di S. Ca­
lòriu, pirciò di chistu vi pozzu sirviri!» A sta risposta lu 
cridituri si misi a bistimiari, e a lu Pitralisi ci ni misi a 
diri tanti ca putianu stari boni ad un porcu! Cuntau poi 
tutta la ragiuni a lu mirceri, ca avía datu tanti dinari a lu 
Pitralisi, ca ci avía datu a mangiari ni la tratturia, e poi 
dispiaciutu e currivatu di la cutuliata chi chiddu ci avia 
fattu, si nni iju. E accussì lu Pitralisi minchiuniau a lu 
Cifalutanu.

Polizzi-Generosa.

VARIANTI E RISCONTRI.

Una   versione   siciliana   della   medesima   novella   diedela 
GIUSEPPE PIAGGIA nei Nuovi studj sulle Memorie della città di Mi­
lazzo e nuovi Principj di scienza e pratica utilità derivati da talu­

166

Fiabe novelle e racconti popolari siciliani – Vol. III 

Giuseppe Pitrè

ni di essi (Palermo, Tipografia del Giornale di Sicilia, 1866. in 8. 
gr.) parte I, lib. VI, cap. X, pag. 339, nota 10. Eccola nella sua 
sotto-parlata Milazzese del Capo, e in una grafia intierarnente fo­
nica, e tutt'altro che esatta:

Racconto del Capiciano.

Ora arresta chiddu ch'avia a pricurari â carni: – Pi discursu abi­
tava a Malazzu, dicissimu nùa, a porta Missina. Ogni jornu sapia 
chi calavanu li Limirioti e purtavanu a bindiri ciurri. Cci dissi ad 
unu com'û vitti spuntari: – «Figghiu, avi 'na matina, chi vi spettu; 
quantu ndi vuliti di ssu paru di ciurri?» – «Dudici tarì» cci rispun­
diu chiddu. – «Pi undici m'i dati?» cci dissi û lazzaruni. Si giusta­
ru, e û lazzaruni dappùa cci dissi: – «Caminati cu mia und'û me 
patruni, ca vi pigghiati i dinari.» Pigghiùa, dicissimu nùa, c'ande­
ranu ananti â cresia d'û Carminu, e cci dissi aû Limiriotu: – «Da­
timi i ciurri, ca cc'î fazz'a vidiri aû me patruni.» E chiddu cc'î 
desi, e s'arristùa a 'mmenzu â porta d'â cresia. U lazzaruni sind'an­
dùa  ananti  un  cunfissiunariu,  undi  cc'era   un  monacu   chi  stava 
cunfissandu 'na fimmina, e cci dissi: – «Patri, cc'è un povir'omu 
ch'avi deci anni chi nun si cunfessa; m'abbricò a mia mi cci trovu 
un cunfissuri; megghiu d'Ossia nun pozz'asciari.» U cunfissuri ri­
spundiu: – «Nun vidi chi staju cunfissandu?; assami briari di cun­
fissari sta bona donna e jùa vegnu.» U lazzaruni cci rispundiu: – 
«Annunca Ossia mi fazzu û piaciri di faricci 'nzinga m'aspetta.» 
U cunfissuri nisciu û coddu d'û cunfissunariu, allungùa û brazzu 
e, c'â manu, cci fici 'nzinga a chiddu 'mmenz'â porta m'aspetta. U 
jaddinaru sind' addunùa e puvirazzu cridiu chi comu finia di cun­
fissari avia î so dinari. Cand'û cunfissuri all'urtimu si jurgiu, chia­
mùa û Limiriotu, e pedi cu pedi s'û purtùa 'nt'à cedda; appùa chiu­
diu â porta, s'assittùa e cci dissi: – «'Nginocchiati.» Chiddu ri­
spundi: – «'Nginocchiati! Chi m'ê 'nginucchiari! i dinari m'aviti a 
dari!» – «Chi dinari, dici l'autru, ch'avi deci anni chi nun ti cun­
fessi!» – «Chi deci anni, ch'avi ottu jorna! Jùa i dinari vogghiu, i 
167

Fiabe novelle e racconti popolari siciliani – Vol. III 

Giuseppe Pitrè

dinari d'ì ciurri!» Allurtimu finiu chi sind'ebbi a 'ndari pi dispira­
tu. U lazzaruni 'ntramenti, mentri chiddi si sciarriavanu, avia ni­
sciutu di 'n'autra porta d'â cresia, ch'î ciurri 'mmanu, e l'avia pur­
tatu und'î sò cumpagni.

Un aneddoto consimile è in Firrazzanu.
Questa spiritosa capestreria fu raccontata sotto varie forme da 
più d'un autore, e se ne trova un accenno perfino nelle Novelle del 
SACCHETTI, n. CCXX, là dove Gonnella compra un paio di cappo­
ni. FRANCESCO STRAPAROLA, nella XIII delle sue Tredici piac. Notti, 
fav. 2, racconta che – «Truffaldino compra gran quantità di galli­
ne da un villano e dovendo far il pagamento l'aggabba.» Truffal­
dino lascia, per esser pagato, il venditor di galline presso uno che 
è dentro un palazzo e al quale egli accostandosi dice che voglia 
mettere un momento il cervello a partito a quel tal contadino suo 
compare (il venditore), il quale è ammogliato e dà da far molto 
alla moglie. SABADINO  DEGLI ARIENTI, nelle Porrettane narra che – 
«Pirone dal Farnetto vende un carro di legne, il quale volendoli 
denari è menato a confessare e poi cavatogli sangue.»  GIROLAMO 
SOZZINI, Novelle, n. 1: – «Salvatore di Topo, detto Dore, con furbo 
artificio truffa un paio di capponi.» P. CARLO CASALICCHIO, L'utile  
col dolce, cent. I, dec. II, arg. 7, e ANTONIO CESARI, Novelle, n. 5 la 
riferiscono tal quale; ed ecco l'argomento del Cesari: – «Due Gio­
vinotti, facendosi credere l'uno spenditore, e l'altro il cuoco di un 
convento, comprano da un villano sei bellissimi capponi. Invece 
di pagarli conducono il villano al monastero e sotto il pretesto che 
egli si voglia confessare, lo consegnano ad un frate, che scopre 
l'inganno.»

Nella Fola di tri quartirù d' quatrein delle Novelle pop. bolo­

gn. della CORONEDI-BERTI c'è un equivoco che richiama al nostro.

168

Fiabe novelle e racconti popolari siciliani – Vol. III 

Giuseppe Pitrè

CLIV.

Lu latru di Sicilia e lu latru di Napuli.

'Na vota cc'era e cc'era un latru di Sicilia, e s'attruvau 
di jiri a Napuli: sapiti com'è? 'nta lupa e lupa si ciàranu 
li mussi e si canùscinu subbitu e fannu lija subbitu299. 
Stu latru addunca pigghiau amicizia cu un latru di Na­
puli, e ficiru cullianza e si facìanu 'nzèmmula li scurcid­
di300. Un jornu, sapiti comu su' li Napulitani? tutti vucca 
comu lu grànciu301; lu Napulitanu misi a sdilliggiari a lu 
Sicilianu, e cci dicía ca quantu vali un latru e un camur­
rista di Napuli, nun cci nni javanu deci di la Sicilia. Chi 
vuliti! ddocu, pri nun si sciarriari, cà eranu boni culle­
ghi, misiru 'na scummissa davanzi a tutta la chiurma di 
li picciotti302; dici lu Sicilianu: – «Facemu un furtu l'unu, 
e   po'   cu'   si   trova   chi   lu   cummina   mègghiu,   vinci   la 
scummissa.» – «Bonu, bonu!»

Accussì ficiru. Lu primu attuccau a lu Napulitanu, e 
cumminau un furtu machinusu veru, giustu 'nta un pa­
lazzu supra la caserma di li sbirri. Si partinu di notti lu 
Sicilianu e lu Napulitanu (cà avianu ad essiri tuttidui) e 

299 Tra lupi e lupi, (essi) si intendono e conoscono, e fanno subito lega.
300 Faceano insieme le loro ruberie.
301 Napolitani son tutti bocca come il granchio. Un prov. sic., che è è pure 
italiano e richiama alla sentenza di T. Livio, dice: Napulitanu largu di vucca e  
strittu di manu.

302 Innanzi la ciurma dei ladri. Picciotti, nel linguaggio di Vicaría, vale omu  
d'onuri, che sa menar le mani, tener fronte a' birri, insomma uno della mafia, 
uno che conosce a puntino le regole dell'omertà! Vedi nel mio Studio critico.

169

Fiabe novelle e racconti popolari siciliani – Vol. III 

Giuseppe Pitrè

lu Napulitanu jetta 'na billissima scala di sita a la fine­
stra (tutti sti cosi di notti), e acchiana lu primu. Lu latru 
Sicilianu cci acchiana di sutta, e 'ntra mentri chi chiddu 
acchianava, chistu, zittu tu e zittu eu cci tagghia c'un ra­
solu li soli di li scarpi a lu Napulitanu, e si li metti 'nta la 
bunàca. Chiddu nun ni 'ntisi nenti. Hannu arrubbatu tutti 
cosi, e senza addunarisìnni la battùgghia si nni tornanu 
nni l'amici. – «È fattu?» – «È fattu: e riniscíu di veri ma­
stri.» – «E tu quannu?» dicinu a lu Sicilianu. – «È fattu 
puru.» – «Comu?» – «Taliàticci a lu me' cumpagnu s'ha­
vi soli a li scarpi.» E 'nta stu mentri iddu nesci li soli di 
la bunàca. Talìanu li scarpi di chiddu, e arristaru cu li 
vucchi aperti. – «Aviti ragiuni, cumpari, (dici); ccà cc'è 
la scummissa; è veru ca li Siciliani nni sannu di cchiù, 
'nta tutti cosi, di li Napulitani. Lu megghiu chi è, facemu 
li cosi di bonu accordu, e stàmunni sempre 'nzemmula.»

Borgetto303.

VARIANTI E RISCONTRI

È quasi tal quale nel Saggio di Letture varie per i giovani pag. 

105 e nei Proverbi e modi di dire del GRADI, pag. 45: E tu Luca!

303 Raccontata dalla Giambrone al Salomone-Marino.

170

Fiabe novelle e racconti popolari siciliani – Vol. III 

Giuseppe Pitrè

CLV.

Lu Napulitanu e lu Sicilianu304.

'Nta stu munnu munnu 'na vota jia caminannu un Na­
pulitanu, e aviennu fattu tanti viaggi, a la fini sbarcau a 
Palermu. A la lucanna, avennu addumannatu cu' c'era di 
passeggeri, ci fu dittu ca c'era un Sicilianu traficanti. Lu 
Napulitanu avennusi 'nfurmatu di lu nnomu, si fici un 
duviri di tràsiri ni la càmmara di lu Sicilianu, avennu 
gran disideriu di rivirillu. Ci iju e si ficiru tanti cirimo­
nii. Discursu facennu pirò si cuminciaru a pigghiari 'n 
parola, cui era cchiù scaltru e marfiuni d'iddi dui305. Lu 
Napulitanu ci cuntava li so' gran marfiunarii, ma lu Sici­

304 In questa novellina si vuol mostrare come i Siciliani sieno più scaltri de' 
Napolitani. Nel parlare del napolitano è pure qualche voce più o meno napoli­
tanesca, e forse ce ne sarebbe di più se invece d'una lezione di Polizzi-Genero­
sa offerissi io lezioni di Palermo, di Messina, di Siracusa, o di Trapani, ove i 
soldati dell'esercito borbonico erano in maggior numero e di continua guarni­
gione.

Altre novelle che confermano la superiorità de' Siciliani sui Napoletani cor­
rono in Sicilia, ed una di esse dice che una volta un siciliano andato con un na­
politano in un'osteria, portata la minestra in tavola cominciò a dirgli: – «Ora 
ditemi un poco; come fu che morì vostro padre?» – «Eh! rispose quello, è una 
dolorosa storia.» – «Ma pure contatemela.» E il napolitano gliela raccontò. Il 
siciliano mangiava e mangiava. Quand'ebbe finito il suo piatto, diè mano a 
quello del commensale, e glielo vuotò del tutto. Accortosene, ma troppo tardi, 
il napolitano, al secondo piatto disse al compagno: – «Ed ora, ditemi un po' voi 
com'è morto il povero padre vostro;» volendo con questo gabbar lui. Ma il sici­
liano fu più scaltro e gli rispose: – «Ecco come andò la cosa: Mio padre morì!» 
E continuò a mangiare.

305 Marfiuni o marpiuni, mascagno, trafurello; e così marfiunaria o marpiu­

naria, furberia, trafurelleria.

171

Fiabe novelle e racconti popolari siciliani – Vol. III 

Giuseppe Pitrè

lianu ci dicía ca a pettu d'iddu pri scaltrizza nun ci putía 
nuddu. – «A la prova, ci dissi lu Napulitanu: jamuninni 
Palermu Palermu, e si vidirà cu' fa cosi di cchiù marfiu­
ni e di cchiù scaltru.» Si nni jeru, e misiru a caminari. 
Lu   Napulitanu   comu   liggíu   'na   tabella   ca   si   vinnianu 
panni e roba di lana, fici la 'nsinga306  a lu Sicilianu ca 
duvia tràsiri puru ddà dintra. Traseru, e ficiru li cirimoni 
a lu Principali, poi vinniru a dìrici lu motivu di la vinu­
ta, ca era di vuliri accattari tanti pezzi di roba. Lu Prin­
cipali acchianau li scali e senza guardari cchiù all'àutri 
genti, misi a diri: – «Quali vuonnu, chista pezza di roba, 
o chista?» Primittemu ora ca lu casciuni di lu sticcatu 
era menzu chiusu, e pircui a lu Napulitanu ci vinni fatta 
di pigghiàrici lu saccu cu duicent'unzi, e mettrisillu ni la 
sacchetta. Ni lu fari s'azioni, e chiudirici arreri lu casciu­
ni, nun ci dava tempu a lu Principali di scinniri la roba, 
e facènnuci 'nsinga sempri ci dicía: – «Nenti, non vòglio 
ssa roba, vòglio chella di sopra.» Lu Napulitanu finíu la 
sò funzioni, e poi fici scinniri a lu Principali dicènnuci 
di vuliri vidiri dda pezza di roba chi lu stissu Principali 
avía ni li manu. Vitti la roba, e lu Napulitanu ci dissi 
nun essiri chidda la roba chi circava iddu, e pirciò nun ci 
ni essennu, si ni putia jiri. Lu rispittaru e si ni jeru307.

Ni li strati strati lu Napulitanu, era cuntintuni, nenti 
curànnusi   ca   tutti   li   Palermitani   taliànnulu   ci   facìanu 
sèntiri ca lu pigghiavanu pri pazzu. Iddu caminava, e fa­

306 Fece segno.
307 Lo salutarono e andarono via.

172

Fiabe novelle e racconti popolari siciliani – Vol. III 

Giuseppe Pitrè

cía li so' granni discursi cu lu Sicilianu, dicennu ca simi­
li cosa nun la putìanu fari mai li Siciliani: – «Ma pure, 
dicía, fàtene una vui, e videmmo mo' dove arriva lo Si­
ciliano.» – «Va beni, rispusi lu Sicilianu: trasemu 'nta 
sta tratturía, e vi fazzu vidiri chi sàcciu fari iu.» Lu Sici­
lianu avía un gran cappiddazzu, e chistu sulu ci dava 'na 
grann'aria. Traseru ni la tratturía, rispittaru a tutti li Si­
gnuri chi si truvavanu ddà, e poi cu lu pirmissu iddu si 
chiamau 'n disparti a lu tratturi e cci dissi: – «Viditi ca a 
stu signuri l'haju purtatu iu, pircui pagu iu a la finuta 
tutti cosi.» – «Va beni; chi paura havi vossía?» rispusi 
lu tratturi; e ci feci urdinari lu pranzu. Ci purtau 'nsocchi 
vulìanu, e mangiaru boni tuttidui, massimamenti lu Na­
pulitanu. A la finuta lu tratturi ci 'ncugnau, e dissi qual­
chi palora pri aggiustàrisi. Lu Napulitanu guardava a lu 
Sicilianu e a lu tratturi, e si fingía, comu veru era, di es­
siri statu ammitatu.  Lu Sicilianu, cu ddu cappiddazzu 
'nsunsatu, tuttu seriu seriu ci rispusi: – «E bonu!.. chi 
paura aviti!.. stu cappiddazzu paga tuttu!..308 Si vutau cu 
lu cumpagnu e ci dissi: – «Jamunìnni» Si nni jeru, e lu 
tratturi ancora li talïàva; pirò si cridía ca un jornu o n'àu­
tru ssi dinari avìanu a vèniri. Iddu stava friscu! A li stra­
ti strati li dui cumpagni si quistiunavanu di cui avía fattu 
la cchiù granni 'spirtizza. Lu Napulitanu 'un ni dubitava 
ca   lu   Sicilianu   era   cchiù   'spertu   d'iddu,   ma   vosi   fari 
'n'àutra prova cridènnusi ca la virtù stava ni lu capped­
du. – «Jamu, dici lu Sicilianu, a 'n'àutra banna; iu vi por­

308 Vedi le ultime parole della conclusione.

173

Fiabe novelle e racconti popolari siciliani – Vol. III 

Giuseppe Pitrè

tu unni vuliti vui.» Basta, traseru a 'n'àutra parti, man­
giaru, e a la finuta lu Sicilianu scacciau l'occhiu a lu 
tratturi309, vulennuci diri ca pri chiddu amicu pagava tut­
tu iddu; a la finuta, avanti di lu Napulitanu, cunchiudíu a 
vuci forti: – «Cappiddazzu paga tuttu!..» Lu tratturi ni li 
lassau jiri, pirsuasu puru ca l'avía a pagari. Doppu un 
pezzu jeru a 'n'àutra parti, e lu Sicilianu fici lu stissu. A 
stu fari lu Napulitanu a chiddu ci pigghiau 'n'àutra upi­
nioni, e ci dissi la sira: – «Compà', mò v'aggio a dicere 
'na cosa.» – «Ed è?» rìspunni l'àutru. – «Ca m'avete a fa' 
'no   piacere,   di   vìnnime   sso   cappello.»   –   «Patruni,   ri­
spunni lu Sicilianu, ma vui, ora ca sapiti li gran virtù chi 
havi stu cappeddu, ca mentri chi sugnu dijunu iu e li 
mei, mi duna a mangiari francu, mi l'aviti a pagari bonu, 
pirchì vui spinniti li dinari 'na vota sula, ed iu cu chistu 
vi dugnu a mangiari pri quantu tempu campati.» Basta 
cunvinniru   a   lu   prezzu,   chi   fu   stabilitu   duicent'unzi, 
chiddi chi lu Napulitanu avía pigghiatu di lu casciuni a 
lu panneri. Fattu lu nigoziu, lu Sicilianu partíu pri lu sò 
paisi,   cuntenti   comu   'na   Pasqua.   Lu   Napulitanu   tantu 
cuntenti pri aviri accattatu lu cappiddazzu, si ni iju din­
tra, e lu dumani niscíu cu 'na cinquantina d'amici pri fari 
trattamentu a tutti. Lu fattu sta ca avennuli purtatu 'nta 
'na tratturía, mangiaru tutti sinu a quannu nun ni vòsiru 
cchiù. Quannu vieni l'ura di jirisìnni, lu tratturi avvici­
nau ni lu Napulitanu pri farisi pagari. Comu lu Napulita­
nu sintíu diri di pagari, rispusi:  – «Cappiddazzu paga 

309 Fece segno coll'occhio all'oste.

174

Fiabe novelle e racconti popolari siciliani – Vol. III 

Giuseppe Pitrè

tuttu!» – «Chi cosa?» rispusi lu tratturi. – «Cappiddazzu 
paga tuttu!» – «Chi voli diri?» Lu Napulitanu cridènnusi 
ca nun l'avía sintutu, ci lu dissi cchiù forti: – «Cappid­
dazzu paga tuttu!!» – «Senza gridari, rispusi lu tratturi. 
Chi è  Cappiddazzu paga tuttu? A mia m'havi a pagari 
vassía, no lu cappiddazzu!» Basta, pi abbriviari: chiddu 
dicennu sempri  'na cosa, e lu tratturi  nun ni  sintennu 
nenti, chiuderu li porti, e accuminzaru a mazzuliari a lu 
Napulitanu, facènnuci a vastunati scuttari la spisa macà­
ri di l'amici. Nisciutu fora lu Napulitanu, ancora si facía 
curaggiu, cridènnusi ca dda cosa nun ci l'avía dittu a lu 
tratturi cu lu tonu di lu Sicilianu. Si ni iju a la casa e si 
purtau tutti ddi vastunati.

Pirò,   nun   cuntenti   di   chissu   la   'nnumani   vosi   fari 
'n'àutra prova. Si ni iju cu sò mugghieri e li soi figghi, 
anchi cu li so' amici, e ci prumisi di la matinata fàlli 
mangiari franchi. Traseru ni 'n'àutra tratturia, e misi a 
cumannari 'nsocchi cci piacía. A la finuta, a lu solitu: – 
«Cappiddazzu paga tuttu.» – «Quali cappeddu, rispusi 
lu tratturi, a mia mi aviti a pagari vui, e nun ni sentu 
nenti!» Basta, si conchiusi di affirrari a lu Napulitanu e 
fàllu unni moddu, e unni duru310. Lu Napulitanu vidennu 
ca unni jia abbuscava lignati, si ni addunau ca fu tutta 
scaltrizza di lu Sicilianu, chi ddoppu avìricci mangiatu li 
duicent'unzi, pri 'cchiù smaccu lu facía ammazzari a li­
gnati. Si pirsuasi e dissi: – «Co lo Siciliano mo', 'n quan­
tu a scaltrizza, nun ci pò nesciuno.»

310 E fàllu ecc. picchiarlo per bene.

175

Fiabe novelle e racconti popolari siciliani – Vol. III 

Giuseppe Pitrè

Di  stu   fattu  ni  ristau  lu  muttu,   chi  quannu  li  genti 

vonnu fatta cridenza dicinu: Cappiddazzu paga tuttu311.

Polizzi-Generosa312.

311 Per questo motto potrebbe la presente novella entrare tra quelle che illu­

strano proverbi e modi proverbiali.

312 Raccolta dal sig. Vincenzo Gialongo.
176

Fiabe novelle e racconti popolari siciliani – Vol. III 

Giuseppe Pitrè

CLVI.

Firrazzanu.

1. La mugghieri di Firrazzanu e la Riggina.

Signuri, stu Firrazzanu era un omu spiciusu assai, ca 

di li tanti specii chi fici nni ristò lu muttu.

Chistu era, vonnu diri, un cammareri... chi sacciu... 
un omu, tuttu di un Principi ccà 'n Palermu. E a stu Prin­
cipi puru cci fici li soi; ma siccomu Firrazzanu era canu­
sciutu, e tutti si cci allianavanu, lu Principi cci li facía 
passari, e a li voti mancu si nni 'ncarricava.

Ccà 'n Palermu 'na vota cc'era la Riggina, e vosi ca­
nusciri a Firrazzanu. Firrazzanu cci iju, e la fici allianari 
'anticchia. Dici la Riggina: – «E tu comu si', schettu o 
maritatu?» – «Maritatu, Maistà.» – «E mi la vò' fari ca­
nusciri   a   tò   mugghieri?»   –   «E   comu,   Maistà,   ca   mè 
mugghieri è surda?» (Sta cosa, Firrazzanu cci la dissi di 
testa sua; pirchì 'un era veru). «'Un fa nenti; veni a diri 
ca quannu cci hê parrari, io gridu. Va' fammilla vèniri 
ccà a tò mugghieri.»

Firrazzanu iju a la casa: – «Cicca, la Riggina ti voli 
canusciri; ma sai chi cc'è di novu? ca idda è 'n tinìri313, e 
si tu cci vô' parrari, hai a jisàri la vuci.» – «Bonu, cci 
dici la mogghi; jàmucci.» E si parteru pi lu Palazzu. Ar­
rivannu chi fici nni la Riggina, cci dissi a vuci forti: – 

313 Essiri 'n tiniri, esser sordo; o presso che sordo, o di udito molto debole.
177

Fiabe novelle e racconti popolari siciliani – Vol. III 

Giuseppe Pitrè

«A pedi di vostra Maistà!» La Riggina dissi 'nta idda: 
Talïati! pirchì è surda idda, cridi ca fussiru surdi tutti 
l'àutri! – Si vôta a vuci forti: – «Addíu, cummaredda; 
comu siti? – «Bona, Maistà!» arrispunni la mugghieri di 
Firrazzanu, a vuci cchiù forti. La Riggina pi fàrisi sèntiri 
jisava la vuci, e macari facía gridi, e la Cicca cchiù di 
cchiù a gridari, sina ca paría ca si sciarriavanu. Firrazza­
nu, 'un ni putennu cchiù, cuminciò a ridiri ca mancu si 
putía tèniri, sina ca la Riggina si nn'addunau, e si Firraz­
zanu 'un era guagghiardu a pigghiari lu fujutu, forsi for­
si lu facía affirrari e cu' sa comu cci finía!..

Palermo.

2. Lu custureri chi torci lu mussu.

'Na vota lu patruni di Firrazzanu s'avia a fari un àbbi­
tu novu. Chiamau a Firrazzanu e si fici chiamari un cu­
stureri. Li custureri quannu tagghianu lu pannu si solinu 
torciri lu mussu. Firrazzanu va nna lu custureri: – «Vidi­
ti ca vi voli lu Principi a lu palazzu: purtati lu singu e la 
fòrficia314, ca cci aviti a tagghiari un àbbitu.» Comu jun­
ci a palazzu cci dici a lu patruni: – «Lu custureri ora 
veni; ma io cci hê diri 'na cosa a Voscenza: ca stu custu­
reri pati di motu315, e quannu cci havi a vèniri lu motu si 
torci lu mussu. Si si cci dùnanu allura dui lignati, motu 
'un cci nni veni.» – «E quannu è chissu, cci dici lu prin­

314 Portate la pietra da sarti e le forbici.
315 Motu, convulsioni.

178

Fiabe novelle e racconti popolari siciliani – Vol. III 

Giuseppe Pitrè

cipi, lassa fari a mia, ca motu 'un cci nni fazzu vèniri 
propria.»

Veni lu custureri, stenni lu pannu supra 'na gran tavu­
la e cci pigghia la misura a lu Principi. Firrazzanu si 
nn'avia jutu, e taliava d'un pirtusu di chiavi comu java a 
finiri. Lu custureri pigghia lu singu, poi si menti a tag­
ghiari. Lu pannu era dduppiu, e lu custureri cchiù turcía 
lu mussu. Comu lu Principi cci vidi tòrciri lu mussu ca­
fudda c'un vastuni, e cci azzicca du' lignati. Lu poviru 
custureri grida: – «Ahi, chi è sta cosa, signuri Principi!» 
– «Nenti è, sicutati.» Lu custureri sicutau a singari316 e 
tagghiari. Torci arreri lu mussu; e lu Principi azzicca cu 
'n'àutri dui lignati. – «Ahi ahi! E chi manera è chista, Si­
gnuri, di vastunïàrimi mentri staju travagghiannu?! » – 
«Nenti è, sù Mastru: lu fazzu pi vui.» E Firrazzanu dar­
reri la porta chi si facía li gran risati. Lu custureri accu­
menza a tagghiari arreri, e tagghiannu tagghiannu turcía 
lu mussu cchiù assai. Lu Principi prontu: 'n'àutri du' li­
gnati. Lu custureri arrabbiatu jetta c'un santu di paulu317 
e cci dici: – «A li curti, signuri Principi; la vuliti finiri sì 
o no? O chi io vi chiantu di manu318?» Lu Principi cci 
arrispunníu:   –   «Figghiu,   sàcciu   ca   quannu   ti   torci   lu 
mussu ti stà di véniri lu motu, e pi chistu ti li dugnu.» – 
«E cu' vi l'ha dittu?» – «Lu sàcciu, ca mi lu dissi Firraz­
zanu.» Allura lu custureri dici: – «Ah! 'nca cosa di Fir­

316 Singari, segnare colla pietra da sarti.
317 Jetta, ecc. esce in una bestemmia.
318 O io vi do di mano, comincio a picchiarvi?

179

Fiabe novelle e racconti popolari siciliani – Vol. III 

Giuseppe Pitrè

razzanu è? Ora livàtivi d'erruri, signuri Principi ca io, di 
motu nu nn'haju patutu mai, cu li grazii di Diu. Pi ora li­
vati di 'mmenzu lu vastuni, ca poi cu Firrazzanu mi la 
viju io.»

E accussì  sulu lu custureri potti sicutari a tagghiari 

senza abbuscari vastunati.

Palermo.

3. Lu contrabbannu di porta di Crastu.

'N'âtra vota cc'era un viddanu, ma di chiddi veru di li 
muntagni, chi stava facennu lu sò bisognu giustu vicinu 
la Chiesa di S. Trêsa319. Cci 'ncugna Firrazzanu, tuttu af­
fatïàtu e cci dici: – «Cumpari, e chi stati facennu? 'Un 
sapiti ca ccà 'un è pirmissu di fari sti cosi? Stà vinennu 
la Giustizia e v'arresta!» Si vôta lu viddanu: – «Gèsu! e 
comu haju a fari si mi vidi?» – «Subbitu, cugghìti tutti 
cosi, ammugghiativilli 'nta un muccaturi, e finisci.» Fir­
razzanu comu cci dici accussì, si nni va, e va a trasi di 
porta di Crastu. 'Ncugna nni li supraguàrdii: – «Viditi ca 
stà vinennu un pedi-di-pilu320 ca porta un contrabbannu 
di sutta.» Li supraguàrdii si misiru a lenza321; quannu lu 
viddanu trasíu cu l'ammògghiu di sutta, lu chiamaru: – 
«Cumpareddu, favuriti.» Lu viddanu fici la morti ch'ap­
pi a fari. Li supraguàrdii cci pigghiaru l'ammògghiu e lu 
sbrugghiaru. Comu vìttinu dda pitanza nni vulìanu centu 

319 Presso la chiesa di S. Teresa in Palermo fuori Porta Nuova, a poca di­

stanza da Porta di Castro.

320 Pedi-di-pilu, villano, montanaro.
321 I guardiani della porta si misero pronti.

180

Fiabe novelle e racconti popolari siciliani – Vol. III 

Giuseppe Pitrè

cu 'na majorca322; ma lu viddanu cci cuntau la cosa, ca 
un cristianu mentri iddu facía lu sò bisognu cci avía dit­
tu di susirisi, e cògghiri tutti cosi, pirchì stava vinennu 
la Giustizia, e lu putía truvari supra lu fattu. Li supra­
guardii   dissiru:   –«'Nca   pi   chissu   Firrazzanu   nni   detti 
l'avvisu! Minchiuna nuàtri ca nni ficimu livari di li so' 
paroli!»

4. Firrazzanu e lu purcàru.

Palermo.

'Na vota Firrazzanu era dispiratu comu l'apa 'nta lu 
'nvernu, e si smiruddava di truvari un caminu comu pu­
tissi arranciàrisi qualchi cosa. Nesci di Palermu e vidi 
un bellu toccu di porci, ca vinía l'arma a talialli di quan­
t'eranu grossi e grassi. Firrazzanu 'ncugna nni lu purcàru 
e si metti 'n tonu comu fussi 'na pirsuna 'n granni e ric­
cuna: lu purcàru, ca lu vitti vistutu pulitìcchiu e cu tutta 
sta tuba, dici: – «Bàciu li manu a voscenza! cumanna 
cosa?»   –   «Nenti   (dici   Firrazzanu,)   mi   piaci   di   vidiri 
manciari sti porci e 'ncugnai.» E accussì misi a 'ntrinsi­
cari cu lu purcàru, e cci fici tanti discursi, e lu scurpurau 
bonu bonu a fàricci diri di cui eranu li porci, quantu pu­
tìanu jiri, a chi ura manciavanu e tanti àutri cosi. All'ul­
timu si li vosi vìdiri chi manciavanu li favi: – «Oh, dici, 
chi mancianu graziusi, li purcidduzzi mei! eu li vogghiu 
beni   assai,   ca   mi   parinu   agguriùsi.»   Doppu,   nesci   un 

322 Vulirinni centu cu 'na majorca, voler ragione ad ogni modo, voler soddi­

sfazione, riparazione.

181

Fiabe novelle e racconti popolari siciliani – Vol. III 

Giuseppe Pitrè

pezzu di sei323 e cci lu cumprimenta a lu purcaru. – «Te', 
dici, ma a mia m'ha' fari un piaciri, ca ogni jornu 'un cci 
ha' dari li favi si prima nun vegnu eu: t'assicuru ca a vi­
dilli manciari mi cci divertu.» A lu purcàru sta cosa 'nsa 
comu cci parsi: – «Ora viditi, dici, chi sorta di gustu chi 
hannu st'aggenti 'n granni! Ma basta, nun cci vuscu eu? 
'nca pigghiàmunni lu tempu comu veni.»

A   lu   'nnumani   lu   Firrazzanu   fa   la   stissa   fattetta:   e 
ddoppu chi vitti manciari a li porci dici comu prima: – 
«Chi mancianu graziusi li purcidduzzi mei!» e cci duna 
se' tarì a lu purcàru. P'abbriviari lu fattu, sicutau a fari 
sta vita pri 'na pocu di jorna, e a lu purcàru cci paria ca 
cci avissi vinutu la pruvidenzia di Diu senza circàrila. 
Un jornu Firrazzanu si nni va a la Gucciría324 e si metti a 
niguziari cu du' chiancheri di chiddi. – «Vi vuliti accat­
tare 'na mànnira di porci?» – «E pirchì no!» «Sunnu du­
centu.» – E quantu nni voli?»– «Tantu» (mittemu dumi­
la unzi.) – «Li duna pri milli e ottucentu?» – «Gnurnò: 
datimi milli e novicentu e su' vostri.» – «Nonsignura.» – 
«Sissignura;» tant'è si cumminaru. – «'Nca nui, dici, nun 
l'avemu a vidiri sti porci?» – «Caminati cu mia.» E si 
partinu pri jiri unni eranu li porci.

Menti pri mia. Firrazzanu cci avia dittu a lu purcàru 
ca si chiamava lu Baruni Patruni. – Comu juncinu nni li 
porci, lu purcàru, ca era addiccatu cu lu se' tarì, curri cu 
la birritta livata: – «Oh signur Baruni Patruni, m'havi a 

323 Un pezzu di sei, una moneta da sei tarì (lire 2,55).
324 Gucciría, vucciría, mercato; da vucceri, macellaio e carnazziere.

182

Fiabe novelle e racconti popolari siciliani – Vol. III 

Giuseppe Pitrè

cumannari voscenza?» Dici: – «Cci li dasti li favi a li 
mei purcidduzzi?» – «Nonsignura: 'nca nun aspittava a 
voscenza? Subbitu la servu.» – Mentri lu purcaru jia pri 
li favi, lu Firrazzanu dici a li chiancheri: – «Facitimi stu 
piaciri, nun cci faciti sèntiri nenti a lu purcàru ca eu mi 
vinnu li porci; pirchì mischinu li voli beni tantu, ca si lu 
senti ora è capaci di mòriri di bottu. Ora , chi vi nni 
pari? siti cuntenti? – Lu nigoziu resta cunchiusu di lu 
tunnu?» – «Sissignura.» – «'Nca turnamu a Palermu.» A 
stu puntu si chiama lu purcàru e cci dici: – «Tu, Peppi, 
vidi ca dumani vennu sti signuri; vidi ca su' comu fussi 
la stissa pirsuna mia, e zoccu ti dicinu iddi fai.» – «Du­
mani la servu comu voli voscenza.» – «Addiu.» – «Cci 
baciu li manu a voscenza.»

Lu 'nnumani matina, ddoppu chi avianu pagatu a Fir­
razzanu, li chiancheri si pàrtinu e vannu pri paràrisi li 
porci. Lu purcàru metti a fari fracassi: – «Chi siti pazzi? 
Li porci vuliti? Va, va durmiti!» – «Su' li nostri.» – «Li 
vostri? su' di lu mè patruni.» –«Nni li vinníu.» – «Pazzi 
siti. Lu Principi di Missina (mittemu ca si chiamava ac­
cussì) nun vinni nenti.» – «Chi Principi di Missina! dici­
nu chiddi; si nni li vinníu lu Baruni vostru patruni, ca 
macari ajeri vinni cu nui pri cunchiudiri stu nigoziu.» – 
«Chi patruni meu e patruni meu, dici lu purcàru; lu mè 
patruni è lu Principi. Chissu chi diciti vui di ajeri è unu 
chi veni e mi duna se' tarì pri vidiri manciari a li porci, e 
pri chissu eu lu rispettu: ma chi patruni e patruni!» – 
«Veru diciti?» – «Cu lu sangu all'occhi!» – «Ah, 'nfami 

183

Fiabe novelle e racconti popolari siciliani – Vol. III 

Giuseppe Pitrè

ca nni l'ha fattu! Prestu, jamulu a circari.» E tutti dui si 
mettinu a curriri pri jiri a siquela di lu Baruni Patruni. 
Ma chi Baruni e Baruni! Firrazzanu s'avia spugghiatu di 
li robbi di baruni ca l'avía adduati; s'avía livatu la varva, 
e pri supracchiù si nni iju fora paisi a gudírisi li belli di­
nari, di la caparra chi s'avía pigghiatu.

Borgetto.

5. Li pirnicani325.

'Na jurnata lu Viciarrè avía a tèniri un gran pranzu e 
cci abbisugnavanu pirnici. Ma comu si fa ca 'n Palermu 
'un cci nn'eranu? Va Firrazzanu e cci dici: – «Sàcciu ca 
v'abbisogna quarchi cosa ca nun putiti truvari.» – « Sì, 
Firrazzanu, cerca li pirnicani.» – «Vi li trovu io!» – «E 
comu? si nun l'ha pututu truvari nuddu?» – «M'abbasta 
l'arma,   dici  Firrazzanu;  quantu  vi  nn'abbisognanu?»  – 
«'Na vintina.» Firrazzanu scinni e quantu jimmuruti tro­
va a tanti cci dici: – «Pi lu tali jornu truvàtivi a palazzu, 
ca Sò 'Ccillenza v'havi a parrari.» Quannu fu lu jornu 
addisignatu, Firrazzanu va a lu palazzu e li trova tutti ca 
parìanu piatusi. – «Caminati!» cci dici; e si li porta nni 
la cucina; poi passa la 'mmasciata a lu Vicerrè dicennuc­
ci   ca   li   pirnicani   eranu   tutti   pronti   nni   la   cucina.   – 
«Veru! dici Sò 'Ccillenza; fammilli vìdiri!» Firrazzanu 
scinni, si li 'mpaja tutti pi davanti: – «Acchianamu, pic­
ciotti!» Comu fu nni la càmmara di lu Viciarrè, cci dici: 

325 L'equivoco di questa voce consiste nel doppio significato di pernice e di 

gobbo: in cui s'intende la voce pirnicanu.

184

Fiabe novelle e racconti popolari siciliani – Vol. III 

Giuseppe Pitrè

– «Ccà cci sunnu iddi.» Lu Viciarrè talía e poi dici: – 
«Unni?» – «Ccà. Vui vulìavu li pirnicani; e li pirnicani 
su' chisti.» Lu Viciarrè cci ridíu; detti 'na cusuzza l'unu 
a li jimmuruti e nni li fici jiri.

6. La musica di li scecchi.

Palermo.

'N'àutra vota Firrazzanu cci nni vosi fari 'n'àutra a lu 
Principi; arricogghi 'na pocu di scecchi màsculi, e li si­
tua sutta li finistruna di lu Principi, 'nta l'ura chi avía a 
manciari. Manna lu servu susu, e cci fa diri: – «Firrazza­
nu cci manna a diri di stari attentu e gudìrisi la musica 
di l'asini.» 'Nta stu frattempu fa ciaràri a tutti ddi scecchi 
tantìcchia di pisciazza di scecca326, e ddocu chi vulistivu 
vidiri! 'Ngò! 'Ngò! 'Ngò! 'na ragghiata tirribuli e sicuti­
va, ca lu poviru Principi stava niscennu foddi, e appi a 
mannàri a tutti li sirvituri pri cacciàri a lignati ddi bestii 
e pigghiàri a Firrazzanu. Ma Firrazzanu ch'era minchiu­
ni ca si facía piscari? Santi-pedi-ajutatimi! e 'mpannid­
dau pri la prima vanedda327.

Borgetto.

7. Lu vinti pir centu.

'Na vota un Principi riccuni, mittemu lu Principi Par­
tanna, avennu tanti censi di 'sìggiri e nun cci putennu ar­
rivari, pinsau di fari Pricuraturi a Firrazzanu. – «Te' ccà, 

326 Fa fiutare agli asini un po' d'urina di asine.
327 E scappò via per la prima strada che incontrò.

185

Fiabe novelle e racconti popolari siciliani – Vol. III 

Giuseppe Pitrè

dici, te' la pricùra e 'siggi pri mia; ed eu ti dugnu lu vinti 
pri   centu.»   Firrazzanu   si   nn'ha   jutu  a   ddu  paisi,   unni 
avía a 'sìggiri li censi, e fa chiamari a tutti li dibituri. 
Chi fa? si fa pagari la sò parti, veni a diri lu vinti pri 
centu,   e   nenti   cchiù.   –  «Lu   censu,   dici,  cci   lu  pagati 
'n'àutru annu a lu Principi; pri ora vaitivinni.»

Torna nni lu Principi: – «Chi facisti, Firrazzanu? 'Sig­
gìsti tutti, li censi?» – «E chi 'sìggiri e 'sìggiri! a mala 
pena potti 'sìggiri li mei.» – «Chi veni a diri?» – «'Siggi­
vi a stentu la parti di lu vinti pri centu chi tuccava a mia; 
la parti vostra, dici, ca vi la pàganu l'annu chi veni.» 
Cunsidirati lu Principi comu arristau! ma si vosi zìttiri, e 
finíu di pigghiarisilla a risata; e Firrazzanu si nni iju al­
legru e cuntenti.

Borgetto.

8. La 'mmasciata di Firrazzanu.

'N'àutra vota lu Principi fu 'nvitatu di 'na pocu d'amici 
di jiri a caccia. 'Ncontra a Firrazzanu e cci dici: – «Fir­
razzanu, cu lu tò commudu va nni la Principissa e cci 
dici ca io nun cci vaju a manciu sta jurnata a la casa.» 
Firrazzanu si nni iju pi li fatti soi. La Principissa aspetta 
aspetta, juncíu sina a la menzannotti. Veni lu Principi e 
trova la Principissa cu gran pinseri. – «Ch'aviti, Princi­
pissa?» – «E ch'haju ad aviri? Nun m'ha pusatu cammisa 
di supra pi lu pinseri ch'haju statu!328» – «Comu! E nun 

328 La camicia non m'è potuta posar sopra, dalla tanta sollecitudine che ho 

avuta.

186

Fiabe novelle e racconti popolari siciliani – Vol. III 

Giuseppe Pitrè

vi lu mannai a diri cu Firrazzanu ca java a caccia?» – 
«Quali Firrazzanu e Firrazzanu!»

Ddoppu 'na simana  e passa329, Firrazzanu va nni la 
Principissa e cci dici ca pi dda jurnata lu Principi nun si 
cci arricugghia330. – «Megghiu è, dici la Principissa; giu­
stu giustu, sta jurnata haju a jiri a fari visiti.» E niscíu.

Jamu ca lu Principi s'arricogghi e nun trova a nuddu. 
Va nni la cucina, e cci spija a lu cocu, chi si manciava? 
– «'Ccillenza; nenti.» – «E pirchì?» – «E chi sàcciù.» Va 
nni la cammarera: – «Unn'è la Principissa?» – «'Ccillen­
za, la Principissa è nisciuta.» Va lu Principi e la trova. – 
«Vui ccà?» cci spija la Principissa. – «'Nca sicuru!» – 
«Ma nun mi mannàstivu a diri cu Firrazzanu ca oggi 'un 
vi cci arricugghìavu a la casa?» – «Oggi? dici lu Princi­
pi. Haju caputu...»

Quannu vitti a Firrazzanu cci fici 'na cancariata pi dda 
bedda parti chi cci avía fattu; e Firrazzanu cci dici: – 
«Ma chi cci trasi chistu! Nun m'avía dittu vostra 'Ccil­
lenza di jiri a la casa cu lu me commudu? E accussì fici 
io. Quannu fui commudu jivi a fari la 'mmasciata.» – E 
lu Principi cci happi a ridiri.

Palermo.

329 Dopo una settimana e più.
330 Per quel giorno il Principe non si ritirava in casa.

187

Fiabe novelle e racconti popolari siciliani – Vol. III 

Giuseppe Pitrè

9. Quannu Firrazzanu fu mannatu a la terra
di Murriali.

'N'àutra vota fici 'na buffuniata assai  carricata, e lu 
Viciarrè lu cunnannau a la terra di Murriali. Comu jun­
cíu a Murriali si divirtíu, e lu 'nnumani addùa un carret­
tu e lu jinchi tuttu di terra; e si cci metti di supra. Scinni 
'n Palermu beddu pulitu e si metti a passiari a lu chianu 
di lu Palazzu. Lu jeru a diri a lu Viciarrè, e lu Viciarrè 
lu fici pigghiari. Allura Firrazzanu si prutistau ca si lu 
pigghiavanu javanu contra la Giustizia, pirchì iddu nun 
era 'n contravenzioni, ma era supra la terra di Murriali. 
La nutizia cci piacíu a tu Viciarrè e l'assurvíu.

Palermo.

10. Li centu lignati.

'N'àutra vota Firrazzanu sintiti chi fici:
Lu sò patruni cci vulía dari 'na bona lizioni, fàricci ta­
stari 'na bona fraccata di lignati331. E chi fa? parra cu lu 
Cumannanti di lu Casteddu e cci dici: – «'Nta sti jorna 
io vi mannu a lu mè criatu cu 'na littra; zoccu vi mannu 
a dicu io, faciti.»

Ddoppu jorna, comu dicissimu ddoppu 'na simana, lu 
Principi chiama a Firrazzanu: – «Firrazzanu, va nni lu 
Cumannanti di lu Casteddu e cci dici chi ti dassi zoccu 
cc'è 'nta sta littra.»

Firrazzanu niscíu, e java vutannu sutta e supra sta lit­
tra, cà nun lu pirsuadía la cosa di sta littra. Giustu giustu 

331 Fargli assaggiare una buona fioccata di legnate.

188

Fiabe novelle e racconti popolari siciliani – Vol. III 

Giuseppe Pitrè

scontra a n'àutru criatu, e cci dici: – «Talè ch'ha' fari: 
porta pi mia sta littra a lu Cumannanti di lu Casteddu, e 
cci dici ca ti dassi zoccu t'havi a dari. Comu torni, nni 
facemu 'na bella vippita332.»

Lu criatu cci iju. Lu Cumannanti grapi la littra, e la 
littra dicia: – «Lu signuri Cumannanti facissi sunari cen­
tu lignati a stu mè criatu, ch'è veru 'mpirtinenti; e poi mi 
lu torna arreri.» – «Aspittati, cci dici lu Cumannanti.» 
Ha chiamatu lu boja, lu fici mettiri supra lu cavallittu, e 
cci fici sunari di lu (dal) boja centu lignati. Lu poviru 
criatu gridava e stripitava ca 'un avia fattu nenti; ma lu 
boja cci dicia ca era uffiziu e cumannamentu333.

Basta: lu poviru criatu nni niscíu cchiù mortu ca vivu, 
e quannu poi turnò a palazzu, lu Firrazzanu si fici li gran 
risati, e cci dissi: – «Frati mio, pi mia e tia, megghiu tu 
ca io.»

Palermo.
11. Firrazzanu e chiddu di la ruttami334.

'Na   vota   Firrazzanu   mentri   passava   un   vinnituri   di 
ruttami, lu chiamau e cci spijò: – «A comu li vinniti li 
capitani335? a pisu o a meritu?» – «Comu li vuliti,» cci 
arrispunniu lu vinnituri jucannu. – «E a pisu quantu van­

332 Appena tornerai, faremo una bella bibita (di vino).
333 Essiri uffiziu e cumannamentu o uffiziali di cumannamentu, essere uffi­

ciale di comandamento, che dee eseguire quel che gli si ordina.

334 Firrazzano e quel che andava vendendo rottame (pentole, tegami, ed al­
tre cose che vanno soggette a rompersi, e servono per uso di cucina o di tavo­
la.)

335 Capitanu, antonomasticamente il pitale.

189

Fiabe novelle e racconti popolari siciliani – Vol. III 

Giuseppe Pitrè

nu?» – «A vostru piaciri.» E cumminàru lu prezzu. Al­
lura Firrazzanu cafudda un corpu supra un capitanu, e 
cci   dici:   –   «Pisatimìnni   tri   unzi   di   ccà336.»   Chiddu   si 
misi   a   gastimari;   e   Firrazzanu   cci   dissi:   –   «Ma   chi 
vuliti? 'Un vinnimu a cummèniu? Pisu e misura nun ti 
leva nè ti duna337.» E cci lassò ruttu lu vasu.

Palermo.

12. Firrazzanu e chiddu di l'ova.

'Na vota Firrazzanu scuntrò, unu chi vinnía ova; lu 
'mpinci   e   cci   dici:   –   «A   vui   cull'ova;   su'   frischi?»   – 
«'Nca   vidìtili.»   Pigghia   Firrazzanu,   e   cci   fa   mettiri   li 
vrazza   tuttidui   'ncucchiati,   e   cci   dici:   –   «Aspittati   un 
pizzuddu quantu mi nni addiju 'na zuzzìna338.» E chi fa? 
Cumincia a nèsciri a unu a unu l'ova di lu panaru e cci li 
metti supra li vrazza. Chiddu cci cridía. Quannu cci par­
si   a   iddu  ca   chiddu   cull'ova   'un  si   putía   arrimiminari 
cchiù, cci sfigghia li càusi e si nni va. Ddu puvireddu si 
vitti sciddicari li càusi e si misi a gridari; ma lu fattu è 
ca cchiù chi gridava cchiù genti s'arricugghìanu, e vide­
vanu a stu cristianu ca pi 'na manu si strincía tuttu p' 'un 
si fari vidiri comu lu fici sò matri; e pi n'àutra manu avía 

336 Pesatemene tre once di questo.
337 'Un vinnimu ecc. Non venimmo noi a patti? Peso e misura non ti dà nè ti 

toglie.

338 Pigghia Firrazzanu ecc. Ferrazzano gli fa accostare al petto l'uno unito 
all'altro le braccia, e gli dice (al venditore delle uova): Attendete un poco, che 
io me ne scelga una dozzina (di queste uova).

190

Fiabe novelle e racconti popolari siciliani – Vol. III 

Giuseppe Pitrè

lu scantu ca muvènnusi cci cadevanu tutti l'ova e facia 
'na fròcia339.

Ficarazzi.

13. Firrazzanu chi parra a l'aricchia a lu sceccu.

'N'âtra vota Firrazzanu java fumannu, e 'ncuntrò a 
unu c'un sceccu càrricu di pignati, quartàri e àutri cosi 
di ruttami. Murritusu ca cc'era340, 'ncugna nni lu vinni-
piatta-e-pignati341:   –   «Cumpari,   pirmittiti   ca  dicu   'na 
parola   a   l'aricchia   a   lu   sceccu?»   –   «Faciti,   cci   dici 
chiddu,  mentri   sapiti   parrari   cu  li   scecchi.»   'Ncugna 
Firrazzanu nni lu sceccu e si cci cala a lu zuccu di l'a­
ricchia342 comu si cci avissi a parrari 'n gran cunfiden­
za. E chi fa? pigghia lu sicàrru addumatu e mentri fa­
cía finta ca parrava cu lu sceccu, cci lu 'nfila 'nta l'a­
ricchia. Vulistivu vìdiri! Comu lu sceccu si 'ntisi ab­
bruciari, cumencia  a jiccàri  càuci  e satùna di  granni 
virsèriu343. La ruttami, figuràmunni, addivintò un pa­
ni-cottu; lu patruni vulennulu tèniri stava abbuscannu 
càuci;   e   lu   Firrazzanu   a   vìdiri   sta   scena,   si   facía   li 
cchiù grossi risati.

E chissa fu la parrata a l'aricchia di lu sceccu!
Palermo.

339 Fari 'na fròcia, fare una frittata.
340 Murritusu, burlone, bajone, capriccioso.
341 Il vendi-piatti-e-pignatte.
342 Nel ceppo dell'orecchia.
343 Cumencia ecc. comincia a gettar calci e salti (satùna, plur. di satuni, 

accr. di sàutu, salto) terribili.

191

Fiabe novelle e racconti popolari siciliani – Vol. III 

Giuseppe Pitrè

14. Firrazzanu e li spèzii.
'Nta 'na posta di vastasi344 cc'era un pirtusu, e li vasta­
si cci sulìanu mettiri li spèzii pi cunzàrisi li pagnotti la 
matina345. Firrazzanu appurò sta cosa, e 'na vota pigghiò 
'na cacazza di voi346, l'asciucò bedda pulita, e la fici fina 
fina comu si fussiru spèzii, e cci la 'nfilò 'nta lu pirtusu a 
locu di li spèzii. Vinniru li vastasi, e si cunzaru li soliti 
pagnotti, e cci salïàru ddi belli spèzii. Mancianu, e lu sa­
puri si cci sintía chi 'un eranu spèzii. Tant'è ca si nn'ad­
dunàru, pirchì lu Firrazzanu li taliàva, e si spisciunava 
di lu ridiri347, ca cci avía fattu manciari la cacazza di lu 
voi.

Palermo.

15. Firrazzanu e lu Cunfissuri.

Firrazzanu   nn'avía   fattu   quantu   Cinchedda348,   e   'na 
jurnata   cadíu   malatu,   e   la   pigghiau   bona349.   'Nca   cci 
chiamaru   lu   Cunfissuri   pi   cunfissàrisi   e   comunicàrisi. 
Vinni lu parrinu350, e cci accuminzò a diri: – «Firrazzanu 
figghiu mio, cc'è morti e vita, e lu Signuri veni pi grazia

344 Una posta di facchini trasportatori.
345 Cc'era ecc. V'era un buco, e i facchini soleano nascondervi del pepe (in 

polvere) per condirsi le pagnotte la mattina.

346 Sterco di bue.
347 Si scompisciava dal ridere.
348 Cinchedda, un quissimile Ferrazzano.
349 La prese ben bene (la malattia); ammalò gravemente.
350 Parrinu, prete.
351 Son proprio queste le parole onde si cerca di persuadere gli ammalati in 

pericolo di vita a volersi acconciare con Dio.
192

Fiabe novelle e racconti popolari siciliani – Vol. III 

Giuseppe Pitrè

. Pensa quantu cci nn'hai fattu a nostru Signuri!...» Si 
vôta bottu 'nta bottu Firrazzanu: – «Sissignura: ma una 
chi mi nni sta facennu iddu a mia, 'un mi la pozzu scur­
dari cchiui!».

Ficarazzi352.

VARIANTI E RISCONTRI.

Ferrazzano è la personificazione delle capestrerie, delle astu­
zie, delle facezie e delle burle siciliane, come altri nomi lo sono 
delle astuzie, delle burle e delle capestrerie di altre provincie e 
paesi. A lui s'attribuiscono pure i due racconti: Lu Pitralisi e Lu  
Napulitanu e lu Sicilianu, nn. CLII, CLV, e questi altri anedotti, 
che non ho potuto raccogliere: La Signura surda chi si pigghia la  
misura di li scarpi  (Salaparuta), variante della nostra prima;  Lu  
pranzu di l'orvi, che si riscontra colla novella de' tre ciechi del 
SACCHETTI; Li pirnici e faciani e Li corna a lu barcuni.

1.   Lo   stesso   si   legge   nella   75   delle  Sicil.   Märchen  della 
GONZENBACH:  Die   Geschichte   von   Firrazzano;   e   in  MATTEO 
BANDELLO,  Novelle, p. IV, n. XXVII: «Il Gonnella fa una burla 
alla Marchesa di Ferrara, e insiememente alla propria moglie; e 
volendo essa Marchesa di lui vendicarsi, egli con subito argomen­
to si libera.»

5. Un equivoco simile è in  SOMMA,  Cento Racconti, n. CXV 

Gli equivoci sempre si possono pigliare.

Un signore di Napoli ordinò al suo servo che vada a prender 
quattro portieri, per farli appendere a' balconi pel Sole che vi bat­
te. Il servo conduce seco quattro portieri del carcere. L'equivoco è 
nel doppio significato di portiere in napolitano.

352 I 3 aneddoti di Borgetto sono stati raccolti dal Salomone, i 12 di Paler­

mo e Ficarazzi da me.

193

Fiabe novelle e racconti popolari siciliani – Vol. III 

Giuseppe Pitrè

Meglio è anche il racconto CVII, che ha perfetto riscontro col 
nostro  di   Ferrazzano.   Il  Somma   lo  riferisce  come   avvenuto   in 
Roma, ove i cardoni son detti gobbi, e d'onde un cardinale scrive 
ad un amico di Napoli dimandandogli per un pranzo da tenere 
una ventina di gobbi. L'amico gli procura appunto i venti gobbet­
ti, e la cosa va per le lunghe su questo malinteso sempre pel dop­
pio significato.

Lo   equivoco   richiama   alla   favola   3.   della   notte   XI   di 
STRAPAROLA: «Un buffone con una burla.... ecc. L'equivoco è col 
vitello che è anche il nome di un birro.

8.  STRAPAROLA,  Tredici piacev. notti, n. XIII, fav. 6, racconta 
che Pandolfo Zabarella gentiluomo padovano ordinò a Giorgio 
suo servo che andasse a comprare della carne da macello e gli 
disse: – «Va e stà un anno!» E Giorgio tornò in capo all'anno col­
la carne.

9. Nella XXVII delle Novelle del SACCHETTI, il Marchese Obiz­
zo da Este comanda al Gonnella buffone, che subito vada via e 
non debba più stare sul suo terreno; e il Gonnella gli ricomparisce 
davanti sopra una carretta di terra di Bologna; colla quale malizia 
si ottiene la grazia del suo Signore.

Richiama ad un aneddoto simile che si legge nel libretto:  Le 
sottilissime astuzie di Bertoldo, ecc. Milano, Pagnoni, 1871. Qui­
vi un villano Bertoldo capitando alla Corte di Alboino re de' Lon­
gobardi in Verona e facendone e dicendone di tutti i colori si ri­
duce a tale che il re lo caccia via. Bertoldo dice che si caccia le 
mosche, ma le mosche ritornano. Alboino gli risponde: «Or va, e 
se non torni a me come fanno le mosche, io ti farò batter via il 
capo.» – «Partitosi dunque Bertoldo, ed andatosene a casa, e pi­
gliato un asino vecchio che egli aveva tutto scorticato su la schie­
na e su i fianchi, e mezzo mangiato delle mosche, e montatovi di 
sopra tornò di nuovo alla Corte del re accompagnato da un milio­

194

Fiabe novelle e racconti popolari siciliani – Vol. III 

Giuseppe Pitrè

ne di mosche e di tafani, che tutti insieme facevano una nuvola 
grande, cosicchè appena si vedeva.. «Or eccomi – disse Bertoldo 
– tornato sopra una carogna, scorticata, e tutta carica di mosche, 
come tu vedi, che quasi l'hanno mangiata tutta, e me insieme an­
cora, onde mi tengo aver servato quel tanto che io di far promisi.» 
– «Tu sei un grand'uomo, disse il re; or va ch'io ti perdono, e voi 
menatelo a mangiare.» (pag. 11-12).

10. Trovasi pure come punizione data dalla regina e non dal 

principe nella 75 delle Sic. Marchen.

Un aneddoto molto simile è in SOMMA, Cento Racconti, n. LX­
XVI Chi li altrui inganni tesse, i suoi mali ordisce. Se non che, le 
cause dei fatti son altre.

Il  MINUCCI, nelle note al  Malmantile riacquistato, cantare III, 
ottava 64, l'attribuisce a un Filippo Bussi detto  Pippo del Casti­
glioni, vissuto 83 anni fino al tempo in cui egli stesso il Minnucci 
annotava il Malmantile, il qual Bussi fu fiorentino e stette ai ser­
vigi del cav. Vieri da Castiglione.

15. Richiama ad una risposta simile di un paratore di chiesa, in 

un altro racconto siciliano:

Lu Paraturi (Palermo).

Costui parando un giorno una chiesa, volendo passare un lac­
cio in mezzo a un vecchio crocifisso, cadde, e rimase tanto mal­
concio dal crocifisso che gli rovesciò sopra, e in capo a pochi 
mesi ne morì. Nelle ultime ore di sua vita andò ad assisterlo un 
prete, e questi dopo averlo confessato e comunicato, mise fuori 
un piccolo Crocifisso, e a quello esortava l'infermo di raccoman­
darsi. Il povero moribondo non volle saperne, e quando il prete 
insistette per voler conoscere la cagione di tanto, il paratore gli 
raccontò brevemente il fatto della caduta, e il male che gli era ve­
nuto dal grande crocifisso. Il prete oppose però che quello era un 

195

Fiabe novelle e racconti popolari siciliani – Vol. III 

Giuseppe Pitrè

grande crocifisso, e qui si trattava di uno piccolo; a cui il mori­
bondo: «Lu lassassi crisciri a ssu crucifisseddu, e vidi s' 'un addi­
venta  cchiù piriculusu di chiddu!...» (Lasci  che cresca codesto 
crocifissino,   e   vedrà   poi   se   non   diventerà   più   pericoloso 
dell'altro).

In generale, le capestrerie di Ferrazzano si trovano quasi tutte 
in un libretto in ottava rima che io non ho mai visto, intitolato: Le 
buffonerie del Gonnella, cosa piacevole et da ridere ecc. Vedi G. 
B. PASSANO: I Novellieri italiani in verso indicati e descritti., pag. 
36 e seg. Bologna Romagnoli 1868. E come attribuite ad altro ne 
fa cenno il citato  MINNUCCI, in una nota al  Malmantile, cant. III, 
ottava 64.

196

Fiabe novelle e racconti popolari siciliani – Vol. III 

Giuseppe Pitrè

CLVII.

Lu zu Crapianu.

Si   raccunta   chi   un   viaggiu   cc'era   un   maritu   e   'nna 
mugghieri, e avianu 'nna figghia. Intantu chistu avía un 
locu vicinu lu paisi, e si chiamava lu zu Crapianu. Lu 
travagghiu di chistu 'unn'era àutru chi sempri 'ntra stu 
locu. Un jornu tra di l'àutri s'attruvaru a passari tridici 
latri, vittiru lu zu Crapianu, scalvaccaru tutti e si misiru 
a parlari cu stu zu Crapianu; 'nsumma pigghiàru amici­
zia. Comu pigghiàru st'amicizia cu stu zu Crapianu sem­
pri si nni jianu a lienazioni cu stu zu Crapianu. Comu 
arrivavanu, lu salutu sò 'unn'era àutru chi: – «Addiu, zu 
Crapianu;» e lu zu Crapianu rispunnia: – «Servu di loru 
signuri; loru signuri chi vannu facennu?» – «Vinemu pri 
allienarini; va, zu Crapianu, va faciti culazioni chi tra­
vagghiamu nuàutri.» Iddu si nni jia a mangiari, e chiddi 
facìanu l'offiziu chi facìa lu zu Crapianu. Intantu, chi 
circau   di   fari   lu   zu   Crapianu?   cerca   di   cumminari   di 
scippàrici un pocu di dinari. Si nni va nni sò mugghieri, 
e cci dici: – «Amu a circari, ca haju 'nn'amicizia cu li la­
tri,   di   putìrici   pigghiari   'nna   pocu   di   dinari,   e   àmu   a 
cumminari chi cci haju a diri chi avemu 'nna cunigghia 
chi ogni sira jeu la mannu sula a la casa cu ligna e la mi­
nestra, e mè mugghieri coci.» E po' dissi a la figghia: – 
«Tu quannu jeu haju a vèniri cu li latri, hai a vagnari 

197

Fiabe novelle e racconti popolari siciliani – Vol. III 

Giuseppe Pitrè

tutta la cunigghia353, t'ha' a fari truvari davanti la porta e 
m'ha' a diri: – «Accussì si càrrica la cunigghiedda, chi 
vinni stanca morta?»

Li latri comu 'ntisiru ch'avía sta cunigghia chi purtava 
sti cosi, la vulianu, pirchì dicianu: – «Avènnula, nuàutri 
putemu mannarla a purtari dinari, spisi e cosi a li nostri 
casi.» Lu zu Crapianu cci dici un jornu: – «Haju piaciri, 
vuàutri signuri viniri stu jornu a casa mia.» Li latri era­
nu tridici; cu' dici sì cui dici no; lu capu cci dissi: – «Jè­
mucci, e videmu la cunigghia» e si nni jeru. Arrivannu 
chi ficinu a la casa, la figghia si fici truvari davanti la 
porta e cci dici: – «Accussì si càrrica la cunigghiedda 
chi vinni stanca morta, ah?» Arrivannu chi ficiru dintra, 
tutti la tuccavanu e dicìanu: – «L'armaledda, l'armaled­
da! è tutta sudata.» Iddi comu vìttiru stu fattu si taliàru 
l'unu cu l'àutru e dicìanu: – «Cci vulemu diri siddu nni 
la dunanu sta cunigghiedda?» E cci dicinu: – «Zu Cra­
pianu; ora chi vuliti! senza nè chistu nè chiddu354 nn'avi­
ti a dari la cunigghia, e quantu vuliti vi damu.» Pigghiau 
iddu e cci dici: – «Di tuttu m'aviti a cumannari, forchì di 
sta cunigghia, pirchì livànnumi sta cunigghia, mi cunsu­
mati.»  Intantu iddi cci dissiru:  – «Senza  nè chistu nè 
chiddu, o vi cunsumati o nun vi cunsumati, nni l'aviti a 
dari.» Si vôta cu la mugghieri e cci dici: – «Ora chi vôi? 
a mia mi pari malu; mentri chi loru signuri cumannanu 
accussì, si cci havi a dari. – Ma ora chi cci hê jiri dicen­

353 Hai a bagnare tutto il coniglio femmina.
354 Senza tante parole, mettendo da parte ogni pretesto.

198

Fiabe novelle e racconti popolari siciliani – Vol. III 

Giuseppe Pitrè

nu a loru signuri? Mi dunanu 200 unzi e si la pigghia­
nu.» Iddi arrispunninu: – «Sissignuri» Cci dunanu 200 
unzi e po' cci nni cuntanu 20 suverchiu e cci dicinu: – 
«Cu chisti vassia si pigghia un cafè, basta ch'avemu lu 
piaciri di la cunigghia, e li dinari nun li calculamu.» Je­
muninni ora chi chiddi si nni jeru355, e stavanu 'ntra un 
casinu 'n campagna e si pruvaru la cunigghia. Pigghianu 
un paru di vèrtuli di dinari, e dicinu: – «Nni li purtamu 
un paru l'unu a li casi.» Dici lu capu: – «Prima mi nni 
purtati un paru di vèrtuli nni mia.» Ora pigghianu la cu­
nigghia pri carricarla; comu cci mettinu li vèrtuli supra, 
la cunigghia ristau 'n terra; e comu vittiru chi la cunig­
ghia ristau 'n terra e nun jia nè nn'avanti nè nn'arrè, cci 
fu unu chi cci detti 'nna bacchittata 'ntra un'anca. Fuìju 
la cunigghia e si perdi a ddu locu locu. Jemuninni a li 
latri; contra lu zu Crapianu chi jittavanu356! – «A nuàutri 
nni fici sta buffuniata357?» Cravalcaru e si nni jeru nni lu 
zu Crapianu. Arrivannu nni  lu zu Crapianu cci  parte­
ru358:– «Addiu, zu Crapianu,» 'n collera 'n collerra. Iddu 
si nni adduna: – «Servu di tutti loru signuri; loru signuri 
chi   hannu   cosa?»   Arrispunniu   unu:   –   «'Unquà   sicuru 
ch'avemu cosa» – «Loru signuri si speganu; si haju fattu 
qualchi mancanza, sugnu ccà.» – «E aviti lu curaggiu di 
fàrinni stu cugghiunisimu? Comu? nni vinnìstivu la cu­

355 Andiamo ora (ora è da sapere) che quelli se ne andarono.
356 Jemuninni ecc. Andiamo a' ladri; essi oh come imperversavano contro lo 

zio Capriano!

357 «A noi altri, dicono i ladri (al zio Capriano,) ha fatto questa corbellata?»
358 Cci parteru, presero a dirgli.

199

Fiabe novelle e racconti popolari siciliani – Vol. III 

Giuseppe Pitrè

nigghia   chi   carricànnucci   un   paru   di   vèrtuli   arristau 
'ngagghiata ddà!» – «Ma loru signuri chi la vastuniasti­
vu?» rispusi la vecchiu. – «Sicuru, rispusi unu; lu mè 
cumpagnu cci desi un colpu di bacchetta 'ntra un'anca.» 
Arrispunníu lu vecchiu e cci dici: – «Ma unni cci la de­
siru?   'ntra   l'anca   dritta   o   'ntra   la   manca?»   Rispunniu 
unu: – «'Ntra la manca» – «Pir chissu, dissi lu vecchiu, 
si nni iju la cunigghia. Cci l'avîvu a dari 'ntra l'anca drit­
ta;  ma  sti  patti  nun cci  fôru, e jeu chi cci  curpu?» – 
«'Unquà   sicuru,   dissiru;   lu   zu   Crapianu   havi   ragiuni; 
perciò, zu Crapianu, va mangiati chi nuàutri travagghia­
mu.» E accussì attaccaru la stissa amicizia com'era. In­
tantu passannu n'àutru pocu di tempu va nni sò mug­
ghieri  e  cci   dici:  –  «'N'àutra   vota dinari  cci  avemu   a 
scippari a li latri.» Dici: – «Ma comu l'avemu a cummi­
nari?» – «L'avemu a cumminari chi tu dumani hai a'c­
cattari 'nna pignata nova e ha' a còciri 'ntra la casa a dda 
banna 'ntra 'n'àutra pignata, e po' a la Virmaria, prima di 
vèniri jeu, la sdivachi 'ntra la pignata nova, e la metti su­
pra lu cufularu senza focu. Dumani jeu cci fazzu stu di­
scursu,   ch'haju   sta   pignata   chi   coci   senza   focu   idda 
sula.» La sira cci dissi chi li vulía iddu a la casa; iddi si 
persuaderu e cci jeru. Arrivannu chi ficiru dintra, metti­
nu la tavula e minestranu. Comu iddi vittiru la pignata si 
taliavanu l'unu cu l'àutu e dissiru: «Cci l'avemu a diri si 
nni la duna; bona fussi pri nui. Intantu iddu si vôta e 
dici: – «Vuàutri signuri troppu s'hannu taliatu, di tuttu 
m'hannu a cumannari fora di sta pignata.» Unu cci dissi: 

200

Fiabe novelle e racconti popolari siciliani – Vol. III 

Giuseppe Pitrè

– «Ora chi vuliti? nun ni l'aviti a diri di no; nni l'aviti a 
dari sta pignata e quantu vuliti vuliti.» Iddu si vôta e cci 
dici: – «Chi vôi, la mugghieri! a mia mi pari malu pri 
l'amicizia   chi   avemu;   'nzoccu   dici   dici   cci   l'avemu   a 
dari. – Loru signuri chi vonnu! mi dunanu 400 unzi e si 
la  pigghianu. Iddi pigghianu 400 e 20 di cchiù e cci li 
dunanu; si pigghiaru la pignata e si nni jeru.

Jemu ora pri la pignata, chi comu jeru a la casina am­
mazzaru un bellu crapettu, jinchinu la pignata e la metti­
nu 'ntra lu fucularu. Li latri po' si nni jeru; la sira quannu 
vinìanu tutti currìanu pri arrivari prima e vidiri la carni 
cotta. Arrivannu chi fici unu e pigghiau un pezzu di car­
ni la truvau comu la lassàru. Allenta cu un càuciu e fa 
jiri la pignata a ddi mezzi mezzi359. Intantu s'arricogghi­
nu tutti tridici, la carni nun la truvaru cotta e partinu pri 
nni lu zu Crapianu. A la juta nni lu zu Crapianu cci dici­
nu: – «Addiu, zu Crapianu.» Iddu si nn'adduna chi su' 'n 
còrlera, arrispunni: – «Servu di loru signuri; loru signuri 
ch'hannu cosa?» Arrispunni unu: – «Sicuru chi avemu 
cosa.» – «Ma a loru signuri jeu nun cci haju fattu nenti.» 
– «Com'è ca 'un nn'âti fattu nenti? comu nni la dàstivu 
la pignata? nni la dastivu chi cucinava tutti cosi; nui cci 
misimu la carni e la truvamu cruda!» – «Ma loru signuri 
chi la ruppiru la pignata?» – «Sicuru ca l'avìamu a rum­
piri.» – «Ma loru signuri lu fuculàru comu cci lu ficiru? 
Com'era àutu o vàsciu?» Dissi unu: – «Era un pocu au­
tuliddu.» – «Pir chissu nun cucíu: duvía essiri vàsciu; 

359 Allenta ecc. Scarica un calcio e butta via la pentola pel mezzo.

201

Fiabe novelle e racconti popolari siciliani – Vol. III 

Giuseppe Pitrè

ma sti patti nun cci fôru, la pignata la ruppiru; jeu chi 
cci curpu?» Arrispunni n'àutru: – «Ragiuni havi lu zu 
Crapianu; va, zu Crapianu; jiti a mangiari  chi  travag­
ghiamu   nuàutri.»   Intantu   attaccaru   di   novu   amicizia. 
Passannu nn'àutru pocu di jorna lu zu Crapianu iju nni 
la mugghieri e cci dissi: – «N'àutra pocu di dinari cci 
avemu a pigghiari.» Dici: – «Ma comu l'avemu a studia­
ri?» – «Avemu a studiari chi lu sa' ch'avemu ddu pezzu 
di fiscalettu ch'è 'ntra la càscia; lu metti all'ordini; du­
mani matinu vossignuria360  (cci dici a sò mugghieri) lu 
vostru travagghiu unn'hàvi a essiri àutru chi comu vi su­
sìti aviti a jiri nni li ucceri, e aviti a jiri a pigghiari 'nna 
corda di sangeli crudu, e dumani a sira vossignuria vi lu 
'ncudduriati tuttu a lu coddu, e poi vi mittiti la mantilli­
na, e vi faciti truvari assittata a la sèggia 'n corlera361, 
senza cannila addumata, chi jeu portu a li amici mei, e 
comu vegnu chi trovu la cannila astutata jeu accumenzu 
a fari vuci; tu senza parlari; jeu pigghiu lu cuteddu e ti 
dugnu 'nna cutiddata 'ntra lu coddu. Tu ti jetti 'n terra 
'mmenzu la casa, lu sangu tuttu allaga, e chiddi puvired­
di si cridinu chi si' morta. – Tu (si vôta cu la figghia) 
'nzoccu   dicu   dicu   senza   rispunniri;   quannu   ti   dicu:   – 
Pigghia lu fiscalettu – pigghi lu fiscalettu e mi lu duni. 
Facennu tri sunati tu ti susi; chisti comu vidinu st'opera­
zioni, lu fiscalettu cci piaci e lu vonnu, e nui cci scippa­

360 Vossignuria, qui è detto dal marito alla moglie per prender tono nel con­

siglio e nel comando che le deve dare; tanto che usa il voi invece del tu.

361 Còrlera, côrla, collera, còlera, indistintamente per collera.

202

Fiabe novelle e racconti popolari siciliani – Vol. III 

Giuseppe Pitrè

mu 'n'àutri 600 unzi.» Lu 'nnumani si nni va lu zu Cra­
pianu; a la tarda arrivanu li latri; a lu solitu com'arriva­
nu: – «Addiu, zu Crapianu.» – «Servu di loru signuri; 
loru signuri chi vannu facennu.» – «E vinnimu a passari 
tempu cu lu zu Crapianu; va, zu Crapianu, jiti a mangia­
ri chi travagghiàmu nuàutri.» Lu jornu si mettinu a di­
scurriri e iddu cci dici chi li voli 'n casa. Pri nun lu spià­
ciri cci vannu tutti tridici. Arrivannu chi ficiru nni sò 
mugghieri truvaru la cannila astutata, e sò mugghieri 'n 
còrlera. Lu zu Crapianu si metti a santiari e a dìricci pa­
roli; pigghia la cuteddu e la scanna. Comu l'ha scannatu 
idda si jetta 'n terra; iddu si vôta cu li latri e cci dici: – 
«Viditi,   signuri  mei;  la  livata   mia   è  schifiusa362;  ogni 
vota   chi   mi   mettu   'n   còrlera   tannu   mi   cujetu   quannu 
l'ammazzu.»   Pinsati   a   chisti   puvureddi   di   li   latri,   chi 
cc'eranu iddi quantu cci spiaciu.– «Si sapiamu tantu, nni 
vui, dici, nun cci vinìamu.» – «Nun è pri vuàutri signuri; 
è   ogni   vota   chi   mi   mettu   'n   còrlera   chi   l'ammazzu. 
Quannu parsi ad iddu chiama a sò figghia e cci dici: – 
«Pigghia ddu fiscalettu ch'è 'ntra la càscia.» Fa tri suna­
ti, trulì, trulì , trulì! e si alza sò mugghieri. Chiddi comu 
vittiru alzari a sò mugghieri, dicinu: – «Com'è sta cosa? 
bellu è accussì, chi unu la trova viva 'nn'àutra vota.» E 
parlanu 'ntra d'iddi. Lu zu Crapianu si vôta e cci dici: – 
«Di tuttu mi aviti a cumannari forchi di stu fiscalettu, 
pirchì jeu restu senza mugghieri, pirchì haju sta livata.» 
Basta: iddi si vôtanu e cci dicinu: – «Nenti, stu fiscalettu 

362 Quando io vado in collera divento una brutta cosa.

203

Fiabe novelle e racconti popolari siciliani – Vol. III 

Giuseppe Pitrè

nni l'aviti a dari, senza calculari nissunu 'ntressu.» Iddu 
cci dici: – «Nenti, signuri; m'aviti a cumannàri di la vita 
e no di stu fiscalettu, pirchì jeu restu senza mugghieri.» 
– «Ora zu Crapianu chi vuliti? Ora siti anzianu, stu viziu 
di aviri sta livata vi l'aviti a livari.» Lu zu Crapianu si 
vutau cu sò mugghieri e cci dissi: – «Tu cci chianci? chi 
vò', la mugghieri? si t'ammazzu nun ti pozzu fari allivì­
sciri cchiù, perciò nun mi nni dari cchiù occasioni. – Ma 
chi  cci  hê jiri  dicennu a  loru signuri?  Chiddu chi  mi 
vonnu dari mi  dunanu; mi  dunanu 600 unzi e cu' fici 
fici.»   Jemuninni  chi  cci   dettiru  li   dinari   e  20  unzi   di 
cchiù, e si purtaru lu fiscalettu. La sira li latri cumincia­
ru a diri: – «Comu facemu?» pirchì avia assai chi nun 
vidianu li mugghieri. Dicinu: – «Jemu dintra, pigghiamu 
un pilu363 e ammazzamu ognidunu la nostra mugghieri.» 
Accussi   ficiru;   poi   doppu   chi   ammazzaru   li   so'   mug­
ghieri, pigghianu lu fiscalettu e sonanu ad unu ad unu a 
li mugghieri, ma nun si susíu nudda.

Livamu a chisti chi arristaru senza mugghieri, e pig­
ghiamu a lu zu Crapianu. Li tridici latri pigghiaru un 
saccu,  e jeru nni  lu zu Crapianu;  arrivannu nni lu zu 
Crapianu senza diri nenti l'affirraru e lu misiru 'ntra lu 
saccu, si lu misiru davanti cavaddu e si nni jeru. Arri­
vannu meri chi cc'era un bellissimu locu364, cc'era un ca­
sinu. Puvireddi sa quant'avia chi nun mangiavanu! Dici­
nu: – «Vulemu fari culazioni 'ntra stu casinu?» Lassàru 

363 Pigliamo un pelo, la menoma occasione, il più piccolo appicco.
364 Giunti verso (meri) un tal luogo ov'era un bel fondo.

204

Fiabe novelle e racconti popolari siciliani – Vol. III 

Giuseppe Pitrè

lu zu Crapianu 'ntra ddu locu, e si nni jeru. Lu zu Cra­
pianu, ch'era dintra lu saccu, si misi a fari: – «Mi vonnu 
dari la figghia di lu Re e jeu nun la vogghiu!» Si cci tru­
vava un vujàru; ascuta365 chi chistu dicía chi cci vulianu 
dari la figghia di lu Re e nun la vulia e dissi – «Ora cci 
vaju jeu e mi la pigghiu jeu.» Iju nni lu zu Crapianu e 
cci dissi: – «Ch'aviti?» Dici: – «Mi dùnanu la figghia di 
lu Re e jeu nun la vogghiu, pirchì sugnu maritatu.» Dici 
lu vaccàru366: – «Facemu 'nna cosa; mi la pigghiu jeu, ca 
sugnu schettu. Ma comu facemu?» Dici lu zu Crapianu: 
– «Nesci a mia e ti metti a tia 'ntra lu saccu.» – «Bonu 
è,» dici lu vaccàru; nesci a lu zu Crapianu e si misi iddu 
'ntra lu saccu. Lu zu Crapianu l'attaccau, si pigghiau lu 
vastuni e si nni iju a guardari pecuri. Chiddu si misi a 
fari: –«Mi dùnanu la figghia di lu Re, e jeu mi la pig­
ghiu!   Mi   dunanu   la   figghia   di   lu   Re,   e   jeu   mi   la 
pigghiu!» Jemunìnni a li latri, chi vìnniru a pigghiari lu 
saccu, si lu misiru davanti cavaddu, e cci sentinu diri: 
Mi dunanu la figghia di lu Re, e jeu mi la pigghiu. Arri­
vannu chi ficiru a mari, l'abbïàru 'ntra l'acqua367; si nni 
vinninu chiddi, e a la vinuta cci jeru l'occhi a la munta­
gna e dicinu: – «Talà: chiddu 'unn'è lu zu Crapianu?» – 
«Uh! iddu è!» – «E comu?! nui la jittàmu a mari e iddu 
si trova ddà?» Allura cci jeru e cci dissiru: – «O zu Cra­
pianu, comu? nun vi jittamu a mari?» – «Oh! loru signu­

365 Ascuta; in Pal. senti, ascolta, ode.
366 Vaccàru, e vujàru, boaro, guardiano di buoi.
367 Arrivati che furono a mare lo buttarono nell'acqua.

205

Fiabe novelle e racconti popolari siciliani – Vol. III 

Giuseppe Pitrè

ri mi jittaru vicinu, e mi parai sti pecuri e voi; ma si mi 
jittavanu luntanu, cchiù assai mi nni parava368.» Allura 
cci dissiru: – «Sapiti chi vi dicemu, zu Crapianu? nni cci 
vuliti jittari a tutti?» – «E jemuninni.» Arrivannu a mari 
accumenza a jittari 'ntra mari a tutti ad unu ad unu; e 
ognunu cci dicía: – «Prestu, zu Crapianu, jittàtimi prestu 
annintra,  avanzi  chi  li  me'  cumpagni   si   li  paranu  tut­
ti369.» Cci jittau a tutti, si pigghia li jumenti e li pecuri e 
li voi e si nni va a la casa, lu zu Crapianu. Arrivannu chi 
fici a la casa accumencia a fabbricari palazzi, e stu zu 
Crapianu 'nsumma arricchíu. Cci veni un matrimoniu e 
marita a sò figghia, e cu la cuntintizza chi maritava sò 
figghia e cci dava 'una pirsuna grossa fici un bellissimu 
fistinu, e cci fa un granni cunvitu. E accussì

Idddi arristaru filici e cuntenti
E nuàutri ccà senza nenti.

Salaparuta370.

VARIANTI E RISCONTRI.

Mastru Franciscu Ciudda (Polizzi–Generosa).

C'era un marito e una moglie; il marito si chiamava maestro 
Francesco Ciudda, e avea un asino, e con esso andava a guada­
gnarsi il pane. Un giorno dopo d'aver venduto non so che roba, 

368 Mi nni parava, me ne sarei parate innanzi (delle pecore).
369 Presto, zio Capriano, buttatemi presto indentro (molto in fuori, a mare), 
prima che i miei compagni se le parino innanzi tutte (le pecore, e poi mi lasci­
no senza pecore).

370 Raccontata la Antonio Loría soprannominato Bònchiaru, e raccolta dal 

sig. Leonardo Greco.

206

Fiabe novelle e racconti popolari siciliani – Vol. III 

Giuseppe Pitrè

tornava a casa col suo asino e coi guadagni, tutti in monete d'ar­
gento. Per istrada s'abbattè in alcuni ladri, e per non esser rubato 
ficcò tutte le monete nel di dietro dell'asino. Quando i ladri gli fu­
rono di sopra, l'asino scaricò il ventre e mandò fuori l'argento. I 
ladri vollero venduto quest'asino cacadanari, e lo pagarono 300 
onze, e lo portaron via con loro. Primo il capo–ladro, la sera lo 
volle a casa sua, e fe' preparare un bel lenzuolo da accogliere le 
scariche dell'asino; ma l'asino non diè che sterco. Il capo-ladro 
giurò vendetta del furbo Maestro Francesco Ciudda; ma intanto 
volle vedere il fine della cosa consegnando l'asino a' suoi compa­
gni, a' quali accadde altrettanto. Dopo pochi dì andarono tutti i la­
dri per ammazzare Maestro Ciudda; ma egli si fe' trovare con un 
coniglio dando loro a credere che questo coniglio avesse la virtù 
di saper portare le imbasciate.

A questo punto la versione non varia più che tanto dalla nostra.

Lu Mastru scarparu e li tri latri (Casteltermini).

I tre ladri sono fratelli: e il furbo calzolaio vende loro un asino, 
un coniglio e un coltello, col quale s'ammazzano e si fanno rivi­
ver persone. Quando i ladri da ultimo lo chiappano in campagna e 
lo chiudono in un sacco per gettarlo a mare, accade che essi si 
fermino a mangiar ricotta in una mandra, ove appunto succede 
che un guardiano lo sostituisce nel sacco pel desiderio di prender­
si in moglie la figlia dal re che il furbo calzolaio piangendo dice 
di non voler prendere perchè ammogliato.

Lu Zu Birrittinu (Valle d'Olmo).

I ladri eran sette , e lu Zu Birrittinu, che dà il titolo alla novel­
la, vendè loro l'asino, che caca pezzi di due tarì, una pentola che 
cuoce senza fuoco, e una ciannamella che fa rivivere i morti. Bir­
rittinu è sostituito nel sacco da un giovinetto capraio, e questo dai 
ladri è gettato giù da una montagna; Birrittinu getta poi i ladri da 

207

Fiabe novelle e racconti popolari siciliani – Vol. III 

Giuseppe Pitrè

una montagna più alta, perchè prendano non solo cose, ma anche 
vacche, cavalli e muli.

Nella 70 delle  Sicil. Märchen della  GONZENBACH c'è l'asino, la 
chitarra, la gallina; nella nov. 71: Ciauranciovi vende un asino al 
suo padrone; poi una casseruola che gli fa credere che cuoce sen­
za fuoco; finalmente un coniglio che porta le imbasciate.

Una versione toscana è in DE GUBERNATIS, n. XXX: I due furbi  
e lo scemo (e pel genere delle astuzie vedi anche la XXXI). Una 
versione veneziana che ha quasi lo stesso fondo è in  WIDTER  e 
WOLF, n. XVIII: Die beiden Gevattern (I due compari).

Il nome di Zu Crapianu è lo stesso di quello onde s'intitola la 
medesima novella in un libretto popolare che racconta nè più nè 
meno quello che lo Zu Crapianu e le varianti di Polizzi-Generosa, 
di Casteltermini e di Valle d'Olmo. Ecco il titolo di quel libretto, 
che è il sommario della novella stessa: «Historia di Campriano.  
Il quale era molto povero et haveva sei figliuole da maritare, et  
con astuzia faceva cacar denari a un suo asino ch'egli haveva, et  
lo vendè ad alcuni mercanti per cento scudi, et poi vendè loro  
una Pentola che bolliva senza fuoco, et un Coniglio che portava  
l'imbasciate, et una Tromba che risuscitava i morti, et finalmente  
gettò quelli Mercanti in un fiume, con molte altre cose piacevole  
(sic) et belle. Composta per un Fiorentino. Nuovamente stampa­
ta. (Senz'altra indicazione ma probabilmente stampata in Firenze 
verso il 1550; ve ne sono edizioni anteriori, ma col solo titolo: 
Historia di Campriano).

Una   versione   di   questa   novella,   dell'alta   Italia,   diede   lo 
STRAPAROLA nella Ia delle sue Tredici piac. notti, fav. 4: «Scarpafi­
co da tre malandrini una sola volta gabbato, tre fiate gabba loro, 
finalmente   vittorioso   con   la   sua   Nina  lietamente   rimane.»   Qui 
però v'è questo che Scarpafico avendo comprato un mulo, tre fur­
bi gli danno a credere essere quello un asino: onde Scarpafico in­
dispettito lo dà loro. La moglie lo fa accorto dell'inganno, ed egli 

208

Fiabe novelle e racconti popolari siciliani – Vol. III 

Giuseppe Pitrè

fa poi quel che dice la novella. Lo stromento che fa risuscitare è 
una piva.

Dello stesso aneddoto è una versione lombarda nell'Esempi de 
Bertold, n. XXIII della  Novellaja Milanese dell'IMBRIANI, una to­
scana nelle note del MINUCCI al Malmantile del LIPPI che richiama 
alla  Historia di Campriano; una greca di Terra d'Otrando negli 
Studi del MOROSI, pag. 64.

R. KÖHLER, nelle Sicil. Märchen, vol. II, pag. 247 cita nuovi ri­
scontri da aggiungere agli altri da lui notati a proposito di questa 
tradizione nell'Orient und Occident del BENFEY II, 486.

Crapianu è chiuso nel sacco dai ladri per esser buttato a mare; 
e nelle  Sottilissime astuzie di Bertoldo  (pag. 69-85) Bertoldo è 
fatto chiudere dalla moglie di Alboino in un sacco e dato in con­
segna a uno birro per annegarlo nell'Adige. Il birro lo guarda; 
Bertoldo comincia a dolersi e a rammaricarsi  dicendo che egli 
non cederà a queste nozze. Il birro si mette in orecchi; vengono 
entrambi a dialogo, Bertoldo gli dice che poichè egli, ricchissimo 
(benchè per non farsi conoscere vada travestito e vestito male) 
non vuol prendere una maschera meno ricca di lui, la regina l'ha 
fatto chiudere dentro quel sacco per far le nozze per forza e con 
inganno. Il birro ne prende il posto nel sacco; Bertoldo lo lega e 
scappa via. Il domani il birro è bastonato e buttato nell'Adige.

209

Fiabe novelle e racconti popolari siciliani – Vol. III 

Giuseppe Pitrè

CLVIII.

Lu Solichianeddu.

Si raccunta chi cc'era un solichianeddu, e chistu nun 
facía àutru chi jiri pri la terra cunzannu scarpi; tutti li 
dinari chi lu jornu abbuscava, la sira a pasta e ficatelli. 
Avia la casuzza; addumava lu furneddu, mittía la pi­
gnata, e facía pasta e ficatelli;  lu ciaschiteddu cu lu 
vinu, e si divirtia. 'Nna sira cci iju lu Re travistutu di 
suldatu;   dici:   –   «Salutamu.»   –   «Addiu,   quartigghiu 
meu.» – «Chi cc'è, sì' bonu? Bevi, fratellu meu, bevi, 
ddocu cc'è lu ciascu, a la facci di chillu Re ch'ha fattu 
lu figliu porcu. Sedi, sedi e manci  ccà cu mia 371.» – 
«No,   no,   mi   nni   vaju:   ti   salutu.»   –   «Addiu,   addiu, 
mentri chi nun vôi favuriri.» Cuciu, manciau; e si cur­
cau. La 'nnumani comu agghiurnau, a lu solitu, a cun­
zari scarpi, e la sira pasta e ficatelli e vinu, e a còciri. 
Lu Re scinnía, chi stava vicinu: – «Salutamu.» – «Ad­
diu quartigghiu. Bevi, bevi  a facci  di  chillu Re  ch'è 
porcu.» – «No no, tanti grazii» cci dicia la Re. – «Un­
quà sedi sedi, mancu sedi e manci  cu mia?» – «No, 
no; tanti grazii; oj vuscasti assai?» – «E pirchì; tutti 
chiddi chi vuscu, tutti pasta e ficatelli; a facci di chillu 

371 Il ciabattino (solichianeddu) che mangia passa e fegatelli è un siciliano 
furbo che vuol parlare italianamente; ma siccome egli parla con un soldato, e 
in passato i soldati erano soltanto napolitani, così questo parlare non è che un 
misto di siciliano e di napoletanesco. Dei Napoletani si ripetea frequente la 
loro imprecazione a la facce di chillo Re ch'ha fatto 'u figlio puorco!

210

Fiabe novelle e racconti popolari siciliani – Vol. III 

Giuseppe Pitrè

Re 'nfami.» E cci dicia mali di lu Re. Vitti accussì lu 
Re, chi sempri  cci dicía mali  d'iddu, iju dintra; e lu 
'nnumani matinu appena agghiurnau, bannu: «Nessunu 
solichianeddu   pozza   jiri   cunzannu   scarpi   pri   la   ter­
ra.372» La matina comu iddu si susíu cu la coffa si nni 
stava   jennu   pri   la   terra.   Affaccia,   chi   cci   stava   'nna 
cummari sua, dici: – «Unni stati jennu?» Dici: «Pri la 
terra.» – «Si lu sapi lu Re, lu coddu vi tagghia; chi jic­
càu   un   bannu   chi   nissunu   solichianeddu   pozza   jiri 
cunzannu scarpi pri la terra.» – «'Unquà com'hê fari? 
com'hê campari? Sta jurnata ch'hê manciari? Cumma­
ri, lu sapiti chi vi dicu? datimi la ciucciarellu, lu carri­
cu di fogghia373  e bon'è bon'è chiddu chi vuscu.» Si 
carricau lu sceccu di fogghia e si nn'ha jutu pri la ter ­
ra; e vuscau cchiù di l'àutri jorna. La sira chiddi chi 
vuscau tutti, – 'unn'è chi pinsava pri la 'nnumani, – pa­
sta e ficatelli tutti; svampau lu focu e si misi a ciuscia ­
ri.   Scinni   lu   Re   vistutu   di   suldatu:   –   «Salutamu.»   – 
«Salutamu.» – «Comu ti l'ha' passatu sta jurnata?» – 
«Lassami   stari,   quartigghiu374,   a   facci   di   quello   Re 
'nfami ch'a' fattu li figli porci» – «Ma chi cci fu? mi 
pari   chi   'ntisi   bannu jeu.»  – «Si   jittau  un bannu  chi 
nissunu   sol...   Bevi,   bevi,   a   facci   di   quilla   màmmita 
ch'ha fattu lu Re porcu.» – «No no, nun nni vogghiu.» 
–   «'Unquà   mai   darimi   lu   piaciri   di   manciari   ccà   cu 

372 Terra, nel linguaggio in cui è detto a pag. 178 la Terra di Murriali.
373 Fogghia, foglia, erbaggi.
374 Quartigghiu, camerata: nome onde si chiamavano sotto il passato Go­

verno i soldati.

211

Fiabe novelle e racconti popolari siciliani – Vol. III 

Giuseppe Pitrè

mia?» – «No; ma si nun nni vogghiu!» – «Eh! sedi e 
mancia ccà cu mia» e cuminciava a diri mali di lu Re. 
Dici lu suldatu: – «Comu facisti sta jurnata?» E lu so­
lichianeddu,   senza   smuvìrisi   cci   cuntau   l'affari   di   lu 
ciucciu. «Mi  nni vaju, ti salutu.» – «Addiu, quartig­
ghiu, addiu.» Si cuciu, manciau, e si curcau. La 'nnu­
mani,   appena   agghiurnau:   –   «Tuhm,   tuhm,   tuhm375: 
Nissuna pirsuna pozza jiri vinnennu fogghia pri la ter­
ra.»   Comu   iddu   si   susíu   va   nni   la   cummari:   –  «Va, 
cummà' datimi lu ciucciu.» – « E ch'âti a fari?» – Dici: 
– «Com'è, ch'hê fari? 'unquà ch'hê manciari sta jurna­
ta?» Dici la cummari: – «Lu Re jittau lu bannu ca nis­
suna pirsuna pozza jiri vinnennu fogghia pri la terra.» 
– «Oh! malura! chi lu fa apposta pri mia? 'Unquà dati­
mi lu ciucciareddu; lu carricati di cìciri e vuscu quantu 
mànciu.» Cci lu carricau di ciciri lu sceccu, e si nni iju 
pri la terra, si misi a'bbanniari e vinniri e vuscau cchiù 
assai  di  l'àutri  jorna. La sira tutti  a pasta e ficatelli; 
quantu vuscava vuscava, tutti l'avía a spènniri la sira. 
Addumau lu focu e si misi a ciusciari a lu furneddu; 
scinni   lu   Re:   –   «Salutamu.»   –   «Addiu,quartigghiu. 
Bevi, bevi, ddà cc'è lu ciascu.» – «No, nun nni vog­
ghiu; tanti grazii.» – «E bevi, a facci di quillu Re chi 
fici lu figliu porcu!» – «No, nun ni vogghiu; comu fa­
cisti sta jurnata?» – «E zittu: lassami stari; mi fici dari 
di mè cummari lu ciùcciu, lu carricavi di cìciri e vu­

375 Suono imitativo del batter del tamburo col quale si va gridando il bando 

per la città.

212

Fiabe novelle e racconti popolari siciliani – Vol. III 

Giuseppe Pitrè

scavi cchiù di l'àutri jorna.» Lu Re vitti accussì, chi 
sempri dicia mali di lu Re, dici: – «Ti salutu.» – «Ad­
diu;» e cuminciau a fari: – «Eppuru stu suldatu ch'ha 
vinutu ccà, cci l'ha cuntatu a lu Re sta mali ch'haju dit­
tu.»   Manciau,   chì   si   curcau.   Comu   agghiurnau   senti 
'nna carrozza, e si ferma davanti la sò porta. – «Soli­
chianeddu, lu Re vi voli.» – «E chi voli?» – «Va, sub­
bitu, chi vi voli lu Re.» – «Oh bedda Matri! e com'hê 
fari? pensu chi chiddu cci ha jutu a diri a lu Re ch'haju 
dittu mali d'iddu; ma jeu nun haju dittu tantu mali.» Si 
misi  'n carrozza e tiràru a lu Palazzu; arrivannu, ac­
chianau susu e si jittau a li pedi di Sò Maistà. – «Tu, 
dici, chi fai?» – «Solichianeddu.» – «'Unquà ch'ha' a 
jiri facennu a stu paisi paisi? chi pòi vuscari? ti vesti 
suldatu e stai ccà.» Lu fici vèstiri suldatu, e poi a lu 
solichianeddu cci attuccau a fari sintinella. Vinni l'ura 
di fari culazioni e dumannava: – «Ma ccà nun si man­
gia?» – «Ih, ccà ogni 48 uri si mangia.» – «Oh malura! 
e com'hê fari!» Comu smuntau di sintinella si va nni 
una putía, ddu jornu nun avía mangiatu, si scippa 'nna 
filera di buttuna, e si li vinníu, s'accattau pasta e fica­
telli   e   si   nni   iju   dintra.   Svampa   lu   focu   a   manu   a 
manu; e 'ntra mentri scinni lu Re travistutu: – «Saluta ­
mu.»   –   «Addiu,   caru   quartigghiu.»   –   «Comu   si'?   si' 
bonu?» – «Eh!» – «E  comu facisti  pri mangiari?» – 
«Eh! mentri chi si mancia ogni 48 uri, comu smuntavi, 
talà: vidi? mi vinnivi tutta sta filera di buttuna; mi cci 
misi la carta e pari chi l'haju ammugghiati pri nun s'al­

213

Fiabe novelle e racconti popolari siciliani – Vol. III 

Giuseppe Pitrè

lurdari. Bevi, bevi a facci di quillu Re ch'è porcu.» – 
«No, nun ni vogghiu, tanti grazii.» – « Sedi, mancu 
sedi e manci cu mia? A facci di quilla màmmita ch'ha 
fattu lu Re porcu.» – «No, nun ni vogghiu, ti salutu.» 
– «Addiu.» Manciau, chiudíu e si nni iju a lu corpu di 
guardia. Ddà lu 'nnumani cci passàru lu rànciu e man­
ciau. Vinni lu tempu di fari sintinella, e ddu jornu nun 
si manciava. Avía 'nna fami chi cci scippava l'occhi, a 
22 uri smuntau di sintinella, e subbitu si va a vìnniri 
'nn'àutra filera di buttuna; e si cci misi la carta arrè. Si 
nni iju, e tutti li dinari chi cci dèttiru, a pasta e ficatel ­
li. Scinni lu Re;  a lu solitu lu vulía fari vìviri  e cci 
cuntau tuttu lu fattu. Lu Re si nni iju; lu solichianeddu 
suldatu manciau, chiudíu e si nni iju. Lu 'nnumani cci 
passàru lu ranciu, e comu fussi fattu apposta, lu 'nnu­
mani chi nun si manciava cci attuccau a fari sintinella.
E sempri dumannava si ddu jornu si passava rànciu. 
A 22 uri, comu smuntau, va nni un firraru, tira la spa­
ta,   dici:   –   «Vuliti   accattari   sta   lama,   ch'è   azzàru 
bonu?» Pigghiau chiddu e si l'accattau e cci detti du' 
pezzi376.   Si   pigghiau   lu   manicu,   dici:   –   «Facìtimi   lu 
piaciri, datimi  un pezzu di lignu;» cci lu situau e lu 
'nfilau dintra lu fòdaru, e si nni iju e si va a spenni tut­
ti li grana a pasta e ficatelli. Scinni lu Re. – «Saluta­
mu.» – «Salutamu.» – «Comu  facisti  sta jurnata?» – 
«Eh! lassami stari; talà mo', talà, lu cunfidu a tia... (e 
tirau la spata); dici: – «Vidi, la lama mi vinnii.» Lu Re 

376 E se la comprò, e gli diede due piastre.
214

Fiabe novelle e racconti popolari siciliani – Vol. III 

Giuseppe Pitrè

pri 'nna banna si muría di lu ridiri; lu salutau e si nni 
iju. Comu si nni iju lu Re pigghiau a quattru suldati; li 
spugghiau nudi e li fici mettiri 'ntra la scala, unu ap­
prima, dui 'ntra lu mezzu, e nn'àutru ddà 'n capu. Cci 
dissi a la sintinella: – «Comu veni lu solichianeddu, lu 
faciti acchianari susu. E si vi dumanna chisti caca-nu­
di pirchì? cci diciti: – Hannu dittu mali di lu Re.» Iddu 
doppu chi manciau iju; dici: – «Solichianeddu, lu Re 
vi voli diri 'nna parola susu.» Acchianau, e vitti dd'o­
mini nudi, e dumannau: – «E chisti?» – «Hannu dittu 
mali di lu Re.» – «Ih! ih! mali pri mia! chiddu cci ha 
jutu a cuntari tutti cosi.» Comu arrivau si cci jittau a li 
pedi, e lu Re cci dissi: – «Alzati!» – «A chi l'hê servi­
ri?» – « Ora ti lu dicu jeu, dici; e li buttuna?» – «Ccà 
l'haju; cci ammugghiai la carta pri nun si 'mpruvulaz­
zari.» Fa acchianari a unu di chiddi caca-nudi, e cci 
dissi, dici: – «Vidi, chisti hannu dittu mali di mia; e si 
cci havi a tagghiari a chissu la testa. Subbitu tagghiac­
cilla!» Lu solichianeddu, cunfusu dici 'ntra iddu: «E 
comu fazzu!» Ma com'era 'spertu, metti la manu a lu 
manicu   di   la   sciabula   e   dici:   –   «Si   stu   puvireddu   è 
'nnuccenti, chi la mè spata pozza addivintari di lignu!» 
E tira, e comu tira, nesci la sciabula di lignu. Lu Re 
nun si l'aspittava chista; dici: – «Ora vattinni! ca gran 
matri-Fulippa si'!377 Jeu ti pirdugnu tuttu chiddu ch'ha' 
dittu contra di mia la sira; e d'ora nn'avanti, ti vogghiu 

377 Or va che sei un gran furbo!

215

Fiabe novelle e racconti popolari siciliani – Vol. III 

Giuseppe Pitrè

ccà a la mè Curti.» E lu solichianeddu arristau a Pa­
lazzu comu un Principi.

Iddi arristaru filici e cuntenti,
E nuàutri ccà senza nenti.

Salaparuta378.

VARIANTI E RISCONTRI

Da un certo professore di Palermo che odiava il profanum vul­
gus e le sue tradizioni, fu data come composizione di scuola que­
st'ultima parte della novella, come cosa letta in un libro. Il re era 
Giuseppe II. d'Austria, il quale appunto sapendo non avere il tal 
soldato la lama della sciabola entro il fodero gli avrebbe ordinato 
di uccidere con essa un reo. Il soldato avrebbe esclamato: – «Se 
questo povero condannato è innocente, che la mia spada diventi 
di legno!»

Di re travestiti da borghesi son piene le biografie dei principi.

378 Raccontata da Antonina Basale e raccolta dal signor Leonardo Greco.

216

Fiabe novelle e racconti popolari siciliani – Vol. III 

Giuseppe Pitrè

CLIX.

'Mbroglia e Sbroglia.

'Na vonta 'nca cc'eranu du' marioli, unu jiva a la fera e 
unu viniva; dici unu chi li scuntrau: – «Cumpari,  chi 
purtati?» Unu cci dissi ca purtava sita, e unu cci dissi ca 
purtava fittucci; dici: – «Vulemu fari càmmiu?» dici: – 
«'Nasì,» e ficinu càmmiu: ma nun jera sita, jera farsitùti­
ni; unu jera lippu di brivatura, e l'antru pampini di canni
379. Vittiru du' casci po', e truvaru la farsitùtini di l'unu e 
di l'antru. Po' si chiamaru, dici: – «Cumpà', siddu vu' siti 
'Mbroglia, e i' sugnu Sbroglia; lu sapiti chi vi dicu, s'ha­
vi a fabbricari lu magazzenu di lu Re, (dici) facimuni 
uniti cu lu capu-mastru, (dici) pirchì si divi fari un pez­
zu cu lu-leva-e-metti380, e nni duna lu signali unni jè ca 
jetta lu pezzu» Lu capu-mastru comu 'ntisi ca cci dava­
nu 'na summa, cci l'ha fattu; comu è finitu lu magazze­
nu, cci detti lu signali unni jera lu pezzu. È finutu lu ma­
gazzenu, e lu Re cci ha datu focu pri bìdiri si cc'era tra­
dimientu: allura nun cci parsi ca cci fu tradimientu, pir­
chì fumu nun ni satava di nudda parti: po' si misiru a 
carrïari la munita pi 'nchìri381 lu magazzenu; comu finìru 
di mèttiri la munita, cci misi un gaddu d'oru cu li torci 

379 Era una falsità (quel che colui gli avea detto, perchè) era muschio d'ab­
beveratoio (quel che portava l'uno; e quel che portava) l'altro foglie di canne.

380 Accordiamoci col capo-maestro, perchè si deve fabbricare un pezzo col 

leva e metti (maniera di fabbricare).
381 Nchìri, per jinchiri, riempire.

217

Fiabe novelle e racconti popolari siciliani – Vol. III 

Giuseppe Pitrè

addumati; piglià' 'Mbroglia e Sbroglia e si uniru tuttidu' 
pi jiri a rubbari nni lu magazzenu di lu Re, Purtà' stu di­
naru 'n casa, la muglieri di 'Mbroglia si misi a fari, dici: 
– «Cu' vi detti sti dinari?» – «Tu, dici, mettili jintra, nun 
n'hai chi nni fari.» Sicutaru lu ddoppu-dumani a jiri arrè 
pri lu dinaru; piglià' la mogli di 'Mbroglia e cci misi a 
dari mmattana pirchì cci vulía jiri puru; a lungu tempu 
cci  la purtaru; piglià' idda e si  piglià' lu gaddu d'oru. 
L'innumani   lu   Re   manna   l'Ammasciaturi   pi   bìdiri   si 
cc'era tradimientu 'nta lu magazzenu, e veni a trova lu 
tradimientu ca mancava lu gaddu: comu vittiru stu tradi­
mientu, dici: – «Videmu d'unni veni;» pigliaru e cci dèt­
tiru focu a lu magazzenu e vittiru ca niscì' lu fumu di lu 
pezzu: dici: – «Gora382 chisti hann'a turnari arrè pi li di­
nari;» e cci misiru 'na callàra di pici ca vuddía383. Trasi 
'Mbroglia ddà jintra, e 'mpinci: – «O Sbroglia! Sbroglia! 
comu fazzu, ca sugnu mortu, ca cc'è la callàra ca stà 
bruciannu!» Piglia Sbroglia e cci taglia la testa a 'Mbro­
glia, e si la purta' 'n casa; va l'Ammasciaturi e va a bìdiri 
si cci avìanu jutu a fari lu tradimientu, e trova lu corpu 
sulu; va nni lu Re e cci dissi, dici: – «L'âmu truvatu, ma 
lu corpu sulu.» – «Pigliàti un palu e lu jiti mintinnu a li 
cantuneri» (Pi bìdiri siddu cc'era l'apparintatu ca chian­
civa)384! Lu mèntinu 'nta la cantunera di la sò casa, pro­

382 Gora, per ora, vedi la nota 4 di pag 206 [nell'originale: "nota I, di pag. 

307" – nota 976 nell'edizione elettronica Manuzio] vol. I.

383 E vi misero una caldaja di pece bollente (vuddía per vugghía, bolliva).
384 – «Prendete un palo (infiggetevi sopra il corpo) e andatelo piantando alle 

cantonate,» (ordina il re.) per (così poter) vedere se v'erano parenti che pian­

218

Fiabe novelle e racconti popolari siciliani – Vol. III 

Giuseppe Pitrè

pria unni cci stava la soru; lu maritu si truvò ch'ascava 
ligna; piglià idda, la muglieri, comu arricanuscì' lu bustu 
di lu frati a la cuntunera, jittà' lu bramu pi chianciri385, 
iddu siccomu avía l'accetta a li manu, Sbroglia, si taglià' 
la   manu.   Cci   ij'   chiddu   chi   purtava   lu   mortu,   dici:   – 
«Pirchì bramati?» Dici: – «Mi tagliavu la manu; perciò 
haju bramatu i';» comu cci vìttiru la manu tagliata l'ac­
cittaru: pigliaru, dici: – «Comu facìmu gora? Amu a pi­
glià quaranta vecchi, e a li chiancheri cci avemu a mintì­
ri la carni a du' unzi386, pirchì cu' havi li dinari di lu Re 
si va a pigliari la carni.» Idda, la mogli, si misi a chian­
ciri   ca   vulía   carni   di   chianca:   lu   maritu   cci   dicía:   – 
«Ammàzzati la pinnami387 ca hai 'n casa; – «Ma', (dici) i' 
chidda vugliu.» Dici: – «Ma comu fazzu? gora pigliu 
quattru crapi, e cci mintu li cannili ni li corna (dici) e mi 
nni vaju a' Scappuccini388  pi piglià 'na tunica, ammenu 
mi piglianu pi fratellu, cci dicu ca cc'è lu guardianu ma­
latu, e mi dunanu la carni.» Li monaci comu vittiru li 
crapi cu li cannili addumati, si figuraru chi eranu diavu­
li, e cu' fuj' di ccà e cu fuj' di ddà. Chiddu si piglià' la tu­
nica e si nni ij'; cci ij' a pigliari la carni e cci la purtà' a 

gessero (il morto.)

385 Gettò l'urlo per piangere. (Bramu grido, bramari, abbramari, gridare 

piangendo, quasi ululare).

386 Dobbiamo prendere 40 vecchie, e ai macellai (chiancheri da chianca 
bottega dei venditori di carne) dobbiamo ordinare la vendita. della carne ad 
onze due (Lire 25 50 il rot.) (Le vecchie dovevano mandarsi in giro per la città 
spiando chi mangiasse della carne).

387 Pinnami, polleria.
388 A' Scappuccini, a' Cappuccini.

219

Fiabe novelle e racconti popolari siciliani – Vol. III 

Giuseppe Pitrè

la muglieri. S'è misu lu brudu. piglià' una di li vecchi e 
cci ij' a dumannari, e la mogli cci fici 'na bella suppa di 
brudu, e un pizzettu di carni cci detti; la carni la vecchia 
si la cunsirvà', e la suppa si la mancià'; e nni la porta cci 
fici la cruci, (cà avía lu pignatuni di la tinta) pi nun si di­
minticari la porta. Si trova a ricampàrisi Sbroglia, e vitti 
sta vecchia; dici: – «D'unni veni, ninnuzza mia389? Pi­
glià', dici: – «'Nca vegnu 'nta boni cristiani chi mi hannu 
arricriatu.» Dici. – «Gora vossì' veni cu mi' ca l'arricri' 
jè.» Dici: – «Nenti, figliu nni l'ha datu dda cristiana la 
suppa e tuttu390.» Furzata fùni e la vecchia cci ij': e si la 
porta unni avía la testa di 'Mbroglia; dici: – «Vui vulìvu 
jiri 'n coddu a mi', e i' vi vaju 'n coddu a vui 391.» Cci ta­
glià' la testa e l'ammazzà'. S'arritiraru li vecchi la sira, e 
si nni arritrà una di menu392. Sbroglia comu vitti la cruci 
a la sò porta, si piglià' lu pignatuni e va facennu cruci a 
tutti li porti. Piglià' lu Re, ca s'addunau ca cc'era la cruci 
a la porta di Sbroglia, dici: – «Fu fattu ccà lu tradimien­
tu.» Sbroglia dici:– «A tutti li porti cci su' cruci;» e lu 
Re pinsà ca la vecchia si 'mbriacà: dici: – «Cu' sa pr'un­
ni sdetti la vecchia.» E jittà' un bannu: «Cu' ha fattu lu 
furtu   di   Sagra   Crûna,   nun   cc'è   priculu   di   morti,   ca 

389 Ninuzza, un diminuitivo qualunque per vezzeggiare una ragazza.
390 Piglià' ecc. Dice: – «Sono stato da buona gente che m'ha ricreata (m'ha 

data della zuppa») dice (il giovane): – Adesso ella (vossi' per vossia) venga 
con me, che la ricreo io. Risponde (la vecchia:) – «Niente affatto, figliuolo; la 
zuppa e tutto, me l'ha dato quella donna.»

391 Voi volevate rovinar me, ed io invece rovino voi. Jiri 'n coddu, frase si­

mile ad altra troppo sporca, che dicesi pure jiri 'n sacchetta, o 'nta lu tòbbisi.

392 E se ne ritirò una di meno.

220

Fiabe novelle e racconti popolari siciliani – Vol. III 

Giuseppe Pitrè

cchiuttostu cci duna lu donu.» Cci ij' stu Sbroglia, vistu­
tu di pillirinu; comu lu vitti vistutu di pillirinu lu Re nun 
lu vonsi cridiri. Poi Sbroglia cuntà' tuttu lu passatu; e 
tannu lu Re l'accittà, cci fici lu donu, e cci dissi: – «Tu 
si' gora omu venerusu ca tiri avanti393.»

Caltanissetta394.

VARIANTI E RISCONTRI.

Variante della seguente, ma importante, sia per le circostanze 
che ha, sia pel comune ove è stata raccolta, nella cui parlata non 
ho potuto avere altre tradizioni.

393 Tu adesso (gora) sei uomo ragguardevole (venerusu) che puoi prospera­

re.

394 Raccolta da Antonino Traina, autore del Nuovo Vocabolario Siciliano-I­

taliano (Palermo, 1868-73.)

221

Fiabe novelle e racconti popolari siciliani – Vol. III 

Giuseppe Pitrè

CLX.

Lu muraturi e sò figghiu.

Cc'era 'nna vota un muraturi ch' avía 'nna mugghieri e 
un figghiu. Un jornu lu Re mannau a chiamari a stu mu­
raturi, pri fari un casinu 'n campagna, e 'ntra stu casinu 
cci   avía   a  mettiri   dinari,  chi   nn'avía   assai   e  'unn'avia 
unni mittìrili. Chistu muraturi si misi a fabbricari 'nsèm­
mula cu sò figghiu. 'Ntra stu frattempu 'ntra 'nna cantu­
nera cci misiru un pezzu chi si livava e mittía395, granni 
quantu cci putía tràsiri un cristianu. Comu tirminaru lu 
casinu lu Re li pagau, e iddi si nni jeru a la sò casa. Lu 
Re cuminciau a fàricci carrïari li so' dinari; doppu car­
rïati li so' dinari; cci misi li guardii attornu lu casinu. 
Passannu 'nna pocu di jorna vitti chi nun cci jia nuddu, e 
cci livau li guardii.

Lassamu chi lu Re cci livau li guardii, e pigghiamu a 
lu muraturi. Cci fineru li grana e dissi a lu figghiu: – 
«Vulemu jiri a ddu casinu?» Si pigghiaru un saccu, si 
nn'ha jutu cu sò figghiu. Arrivannu a lu casinu hannu li­
vatu lu pezzu e trasíu lu patri, e jinchíu lu saccu di mu­
nita d'oru: niscíu e cci situau lu pezzu arrè com'era e si 
nn'hannu jutu. Lu 'nnumani lu Re si misi 'n carrozza, e 
iju a lu casinu; comu iju a lu casinu, vitti lu munzeddu 

395 Vedi a p. 205 la nota 2 di questo volume [nota 380 nell'edizione elettro­

nica Manuzio].

222

Fiabe novelle e racconti popolari siciliani – Vol. III 

Giuseppe Pitrè

d'oru scalatu396 e cci dissi a li so' sirvitura: – «Ccà li gra­
na cu' è si li pigghia...» Arrispusiru li sirvitura: – «Nun 
pò essiri Maistà, ccà cu' cci veni? d'unni cci hannu a trà­
siri? Pò essiri chi lu casinu è fattu di friscu, chi ha risac­
catu397.» Hannu pigghiatu e si nn'hannu turnatu. Passan­
nu 'nn'àutra pocu di tempu lu muraturi cci dissi a lu fig­
ghiu: – «Jèmucci arrè.» Pigghiàru lu solitu saccu e si nni 
jeru. Arrivannu a lu solitu, livaru lu pezzu e trasíu lu pa­
tri; jinchíu lu solitu saccu, e si nn'hannu jutu. La stissa 
notti turnau n'àutru viaggiu; e si jinchìju lu solitu saccu 
e si nni iju. Lu 'nnumani lu Re lu santu viaggiu398, a jiri 
a'ffacciari  a lu casinu cu li sò suldati  e Cunsigghieri. 
Comu trasèru, jeru pri vìdiri li grana, ed eranu scalati as­
sai; si vutau cu li Cunsigghieri, e cci dissi: – «Nenti, cu' 
è si li veni a pigghia ccà li grana.» Li Cunsigghieri dici­
nu: – «Ma Maistà, mentri chi dici vossía accussì, 'nna 
cosa si pò fari; pigghiari 'nna pocu di tini, jìnchirli di 
pici squagghiata e mìttirli a firriari 'n tunnu di li mura a 
la parti di dintra cu' junci, cci cadi dintra, e s'ha truvatu 
lu latru.»

Hannu pigghiatu subbitu li tini di pici, e l'hannu misu 
ddà dintra. Cci ha lassatu li sintinelli, e si nn'ha jutu. Li 
sintinelli  pri  ottu  jorna  stèttiru, vìttiru chi   nun cci   ija 
nuddu e si nni jeru.

396 Appena giunto in villa, trovò il mucchio del tesoro già stato rimestato.
397 Può ben darsi che il casino essendo fabbricato di fresco abbia rinsaccato.
398 La stissa notti, ecc. Quella stessa notte, vi tornò (al tesoro) un'altra volta, 

e si riempì il solito sacco e se ne andò via. Il domani il Re rifece il santo viag­
gio (cioè ritornò in villa).

223

Fiabe novelle e racconti popolari siciliani – Vol. III 

Giuseppe Pitrè

Lassamu a chiddi chi si nni jeru e pigghiamu a lu mu­
raturi. Cci dissi a lu figghiu, dici: – «Jemu a lu solitu po­
stu.» S'hannu pigghiatu lu saccu e si nn'hannu jutu. Arri­
vannu ddà, hannu livatu lu pezzu, e ha trasutu lu patri. 
Comu trasíu, appizzau 'ntra la pici; si vulía dari ajutu; si 
jia pri spiccicari lu pedi e appizzava di la manu. 'Ntantu 
cci dissi a lu figghiu: – «Sa' chi ti dicu, lu patri399? scìp­
pami la testa, mi sfardi la bunàca, situi lu pezzu com'era, 
e la testa la va' a jetti a lu ciumi pri nun mi canusciri.» 
Lu figghiu cci ha scippatu la testa, la bunàca cci ha sfar­
datu tutta, situau lu pezzu e si nni iju. Iju a jiccàri la te­
sta a lu ciumi e si nni iju a la casa. Comu ha jutu a la 
casa, sò matri dumannau: – «E tò patri?» Iddu cci cun­
tau tuttu lu fattu, e idda s'ha misu a capiddïarisi tutta; 
doppu 'nna pocu di jorna lu picciottu chi nun sapía d'arti 
s'adduau nni un mastru d'àscia400, e dissi a sò matri di 
nun diri nenti, comu si nun avissi statu.

Lassamu stari a chisti e pigghiamu lu Re chi la mati­
na iju cu li so' Cunsigghieri a lu casinu; hannu trasutu e 
hannu vistu a chistu; jeru pri vidiri, dici: – «Ma iddu te­
sta nun n'havi! Comu facemu pri vìdiri cu' è?» Li Cun­
sigghieri dissiru: – «Si pigghia, e si cunnùci tri jorna pri 
li strati; unni si vidi chiànciri, si vidi cu' è.» L'hannu 
pigghiatu, hannu chiamatu a Filippu Carrubba e Brasi 
Vutùru401, l'hannu fattu cunnùciri. Giustu giustu passàru 

399 Sai che ti dico, figliuolo mio?
400 Doppu 'nna pocu, dopo alcuni giorni il giovane, che pur non sapea d'ar­

te, si mise a servire presso un fallegname.
401 Nomi di due becchini di Salaparuta.
224

Fiabe novelle e racconti popolari siciliani – Vol. III 

Giuseppe Pitrè

di sta vanedda, comu passàru di ddà, giustu giustu la 
mugghieri di lu mortu si misi a chianciri; si nn'ha addu­
natu sò figghiu, ch'avía la putía ddà allatu, s'ha cafudda­
tu 'nn'ascunata402 'ntra li manu e s'ha tagghiatu li jita403. 
Chiddi, li sbirri, hannu 'ncugnatu nni la matri dicennu: – 
«Amu truvatu cu' è.404» 'Ntra lu mentri, junci lu figghiu; 
dici:   –   «Nun   chianci   pri   chissu;   chianci   pri   mia,   chi 
m'haju tagghiatu li jita e nun pozzu cchiù travagghiari e 
nun mi pozzu vuscari lu pani.» Hannu vistu accussì li 
sbirri cci hannu cridutu e si nn'hannu jutu. Ha scuratu la 
sira e hannu purtatu lu mortu allatu lu palazzu di lu Re; 
cci   hannu   cunzatu   un   tarmu405  fora,   pirchì   l'avíanu   a 
cunnùciri tri jorna, e cci hannu misu novi sintinelli, ottu 
suldati e un capurali. Comu cci hannu misu sti sintinelli, 
era tempu di 'nvernu e facía friddu. Lu figghiu ha pinsa­
tu capitari 'nna mula e carricarla di vinu alluppiatu, ed 
ha passatu di ddà davanti. Comu li suldati vìttiru a chi­
stu cu lu vinu, dici: – «Cumpari, cumpari, lu vinnìti ssu 
vinu?» Dici: – «Lu vinnu.» – «Aspittati, quantu vivemu, 
chi stamu trimannu di lu friddu.» Iddu ha pigghiatu e cci 
ha datu tutta libertà: dici: – «Vivìti.» Iddi si misiru a vì­
viri, chiddu chi vivía si jittava e s'addurmiscía. Si addur­
misceru tutti; lu figghiu s'ha carricatu lu mortu e l'ha 
jutu a vurvicari fora lu paisi, e si nn'ha jutu a la casa. Lu 

402 S'è dato un colpo d'ascia.
403 Jita, lo stesso che jidita, diti.
404 Abbiamo trovato chi sia (questo ladro che ora andiamo conducendo in 

città.)

405 Tarmu, per talamu, talamo.

225

Fiabe novelle e racconti popolari siciliani – Vol. III 

Giuseppe Pitrè

'nnumani,   comu   agghiurnau,   li   suldati   si   risbigghiaru, 
dici: – «E cu' cci havi a jiri nni Sò Maista? cu' cci havi a 
jiri nni lu Re? Basta, dici, all'urtimata ammazzari nun 
nni pò?» Si nni hannu jutu: e comu arrivaru ddà, dici lu 
Re: – «E lu mortu?» Dici: – «Lu mortu?! chi voli? facía 
friddu, passau unu cu lu vinu, lu chiamamu, nni detti a 
vìviri   e   nn'addurmiscemu;   comu   nn'addurmiscemu   la 
matina appena nn'arrisbigghiamu nun lu truvamu.» Lu 
Re allura jiccau un bannu: «Qualunqui pirsuna si fida 
truvari stu mortu, cc'è un tùmminu di munita d'oru.» Li 
genti tutti tirrïaru, unni cc'era terra smossa scavavanu, e 
cci fu unu chi lu truvau. Comu lu truvau cci lu purtau 
ddà a lu postu, e s'ha jutu a pigghiari lu tùmminu di la 
munita d'oru. Li bicchini misi a lu postu pri cunnucillu e 
si mettinu a firriari lu paisi. Vittiru chi nuddu chiancía e 
l'hannu purtatu arrè a lu postu. La sira lu stessu numiru 
di sintinelli, ma tutti novi; ha pigghiatu lu figghiu, chi si 
chiamava Ninu, e ha jutu nni li monaci, e s'ha fattu dari 
'nna mula cu du' vintini406 di vinu alluppiatu, e s'ha fattu 
dari 9 tònichi d'iddi cu curduna e cappuccini, e 'nna cru­
ci grossa; e ha jutu a passari di davanti li sintinelli; chid­
di comu lu vittiru dici: – «Cumpà', cumpà', chi purtati?» 
– «Staju purtannu du' vintini di vinu a li monaci.» – «Ni 
nni vuliti dari 'nn'anticchia a vìviri, chi stamu murennu 
di lu friddu?» – «E pi chissu 'un manca.» E cci ha datu a 
vìviri.   Comu   hannu   vivutu   s'hannu   addurmisciutu,   e 
Ninu li vesti tutti di monaci, a lu capurali cci misi la 

406 Vintini, misura di capacità.

226

Fiabe novelle e racconti popolari siciliani – Vol. III 

Giuseppe Pitrè

cruci 'mmenzu li gammi,  s'ha pigghiatu lu mortu e si 
nn'ha jutu a durvicarlu; l'ha durvicatu distanti di lu paisi, 
e si nn'ha vinutu. Pigghiamu a li suldati; all'alba si van­
nu pi' arrisbigghiari e si talìanu l'unu cu l'àutru: – «Bed­
da! tu monacu si'?» – «E tu no?» – «E lu capurali sparti 
la cruci havi!» – «E cu' cci havi a jiri ora nni lu Re? Lu 
mortu arrè si lu pigghiaru!» Pigghiaru e si nni jeru nni 
lu Re; lu Re comu vidi affacciari sti fratacchiuna dici: – 
«Comu è? vuàutri di suldati monaci siti vistuti?» – «Chi 
voli, Maistà? sintiamu friddu; passau unu cu 'nna mula e 
purtava vinu; pri lu friddu nn'âmu fattu dari a vìviri, e 
comu àmu vivutu nn'àmu addurmisciutu ed avemu ag­
ghiurnatu vistuti monaci.» Lu Re ha jittatu lu stissu ban­
nu: «Cu'  lu trova, cc'è un tùmminu  di munita  d'oru.» 
S'hannu misu a furriari arrè; lu truvau nn'àutru, lu purtau 
a lu postu, e si pigghiau lu tùmminu di munita d'oru. 
S'ha pigghiatu li dinari, e chiddi hannu cunnuciutu arrè 
lu   mortu;   hannu   vistu   chi   nuddu   ha   chianciutu   e   si 
nn'hannu turnatu a lu postu. Lu figghiu Ninu, abbentu 
'un nn'avía, e iju nni Cianedda407: – «Vogghiu fattu un 
piaciri.» – «Si pozzu, rispunníu Cianedda, no unu, ma 
dui; chi piaciri v'hê fari?» – «M'aviti a 'mpristari stasira 
li crapi.» – «Vi li putiti pigghiari.» L'ha pigghiatu, ha 
jutu ad adduari quattru rotula di cira, ha pigghiatu 'nna 
pignata   di   crita   vecchia,   e   cci   ha   livatu   lu   funnu,   lu 
Ninu; e a firriari 'n tunnu la pignata cci ha appizzatu li 

407 Cianedda, nome di un crapaio di Salaparuta.

227

Fiabe novelle e racconti popolari siciliani – Vol. III 

Giuseppe Pitrè

cannili408; iju a pigghiari li crapi e cci ha appizzatu du' 
cannili   l'unu   'ntra   li   corna;   e   si   l'ha   purtatu   vicinu 
d'unn'era lu mortu. Ha pigghiatu du' crapi e l'ha abbïatu
409 davanti li suldati cu li cannili addumati, appressu cci 
nn'ha abbïatu 4 cu li cannili addumati, poi nn'àutri 8. Li 
suldati comu li vittiru dici: – «Bona! li diavuli si stannu 
vinennu a'rricògghiri lu mortu!» Appressu di chiddi 8, 
nn'abbïau 'nn'àutri 12, e iddu appressu cu la pignata 'n 
testa cu li cannili addumati. Comu lu vittiru affacciari 
lassanu lu mortu e si nni vannu. Iddu si pigghia lu mor­
tu, e lu va a jetta a mari. Li suldati jeru nni lu Re: – 
«Ch'aviti? cc'è cosa?» cci dissi lu Re – «Vossia si zit­
ti410; vinniru li diavoli cu tuttu lu diavuluni e s'hannu 
pigghiatu lu mortu.» Comu agghiurnau lu Re fici jiccàri 
un bannu: – «Tutti li vecchi fimmini chi su' 'ntra la cità 
acchianassiru a lu palazzu chi li voli lu Re.» Fici abban­
nïari miremma chi tutti li uccèri vinnissiru la carni a 12 
tarì lu rotulu411. – Ha côtu 100 vecchi e cci ha dittu di 
jiri addumannannu pri la cità tutti divisi e vìdiri cu' è chi 
coci   carni,   e   farisìnni   dari   un   pizzuddu.   Chiddi   si 
nn'hannu jutu li vecchi. Ninu ha jutu nni li uccèri pri ac­

408 E intorno alla pentola appiccicò dei lumicini.
409 Ha prese le capre e le ha avviate.
410 Vostra Maestà taccia (qui: stia a sentire, il caso strano che ci è 

accaduto!)

411 Notisi che il prezzo di tarì 12 per un rotolo di carne è qui assegnato dal 
re come un prezzo esorbitante, sì che nessuno possa giungervi. Oggi i tarì 12 
(Ln. 5, cent. 10) bastano appena a comperare un rotolo di carne, senza esservi 
Re, Ministri, Prefetti o Sindaci che impongano mete. Basta solo un ladro di 
monopolista per imporsi a un intiero paese!
228

Fiabe novelle e racconti popolari siciliani – Vol. III 

Giuseppe Pitrè

cattari 'nn'atticchia di carni, e nn'ha accattatu un rotulu; 
dumannau:   –   «Quant'è?»   –   «Dudici   tarì.»   –   «Dudici 
tarì?» Ha pigghiatu, mentri chi lu uccèri vutau l'occhi, 
ddu rotulu di carni, si lu metti 'n sacchetta e cci dissi: – 
«Salutamu; nun avemu chi fari»; e si nn'ha jutu. Ha jutu 
nni sò matri, e cci ha datu la carni: – «Tinì', cucìtila.» 
Pigghiau sò matri e la cucíu; iddu niscíu. 'Nta stu mentri 
iju 'nna vecchia di chiddi: – «E faciti la carità!» Cci ac­
chianau sinu 'ntra la cucina; chidda cci dissi: – «E chi 
v'hê dari, bona vecchia?» – «E datimi  un tuzziddu di 
'nzoccu cuciti412!» Ha pigghiatu idda, e cci ha datu un 
pizzuddu di carni, e cci ha dittu: – «Allistitivi, jitivìnni, 
avanzi chi veni mè figghiu.» Mentri chi scinnía la scala, 
scoppa Ninu; dici: – «Chi jiti firriannu?» – «Vaju cir­
cannu di vuscàrimi un pizzuddu di pani, cu' mi fa la li­
mosina.» – «E chi purtati ddocu sutta?» – «Nenti, un 
tuzziddu di pani.» Caminati, bona vecchia, viniti cu mia. 
La pigghiau; comu avía un puzzu, la jittau 'ntra ddu puz­
zu. Lu mezzujornu s'avìanu a prisintari tutti li vecchi nni 
lu Re; si prisintàru; e nni mancava una. Lu Re mannau a 
chiamari lu uccèri cci dumannau si di lu cantàru di la 
carni nn'avía vinnutu, pisau la carni e cci nni mancava 
un rotulu senza vinnirni àutra. Lu Re vitti sti cosi, e jit­
tau un bannu pri vìdiri cu' era ch'avía fattu tutti sti prudi­
gi, e dissi: – «S'iddu è schettu, cci dugnu a mè figghia; 
s'iddu è maritatu cci dugnu du' tùmmina di munita d'o­
ru.» Pigghiau Ninu e si iju a prisintari nni lu Re; dici: – 

412 E datemi un poco di quel che state cocendo.

229

Fiabe novelle e racconti popolari siciliani – Vol. III 

Giuseppe Pitrè

«Maistà, haju statu jeu.» Lu Re si fici 'nna risata e cci 
dumannau: – «Comu si' schettu o maritatu?» Iddu cci 
dissi:  – «Maistà, sugnu schettu.» E lu Re cci dissi: – 
«Chi ti cuntenti di mè figghia, o di du' tùmmina di mu­
nita d'oru?» – «Maistà, dici, jeu m'hê maritari; datimi a 
vostra figghia.» Lu lavaru tuttu, lu visteru bonu di si­
gnuri,  e  lu  maritaru.  Ficiru  'nna  bella  tavulata;  jittaru 
'nna bella cunfittura, jeu mi  trovu ddà, viju cadiri 'nna 
cunfetta 'n terra, mi vaju pri calari ed era nn'àutra cosa; 
talïati chi ciàuru chi fa413!

Salaparuta414.

VARIANTI E RISCONTRI

Vedi la novella precedente. Eccone una consimile versione:

Lu figghiu di lu mastru d'ascia (Cianciana.)

Un figlio di falegname a furia d'astuzie riesce ad ingannare e 
ad eludere la Giustizia che il va cercando per punirlo d'avere ru­
bato il tesoro regio. Non si può saper mai chi sia stato il ladro, nè 
vi riesce lo stesso Re, per attuar che faccia i consigli de' savi. 
Ond'egli promette serbare la figlia a colui che si svelerà autore di 
tante astuzie, cui non giunge l'accorgimento dei savi stessi della 
Corte.

Nel Pecorone di Ser GIOVANNI FIORENTINO, giorn. IX, nov. I: – 
«Bindo maestro fiorentino va a Vinegia, ed acconcia il campanile 
di S. Marco. Edifica un palagio al comune della città. Dopo qual­
che tempo vi ruba una coppa d'oro. Vi ritorna e cade in una calda­

413 Io mi trovo là, vedo cadere un confetto; mi chino (per prenderlo) ed era 

tutt'altro (era un strònzolo,) vedete un po' che odore che fa!

414 Raccontata da Maria Viviano e raccolta dal signor Leonardo Greco.

230

Fiabe novelle e racconti popolari siciliani – Vol. III 

Giuseppe Pitrè

ia di pegola bollente. Ricciardo suo figlio gli taglia la testa. È 
esposto il cadavere sulle forche. Il figliuolo stesso la ruba e la sot­
terra. Si tenta invano di scuoprire il ladro colla gola e colla lussu­
ria. Finalmente il doge fa bandire che il reo avrà il perdono, e la 
sua   figliuola   per   moglie,   se   si   scoprirà   da   sè.   Ricciardo   va   al 
doge, gli dice il tutto, ed ottiene il premio promesso.»

Una versione bolognese affatta simile alla nostra è La fola del­

la bella Filadora della CORONEDI-BERTI.

231

Fiabe novelle e racconti popolari siciliani – Vol. III 

Giuseppe Pitrè

CLXI.

Lu scarpareddu.

Cc'era 'nna vota un Scarpareddu, ch'era nudu e mortu 
di fami. Avía quattru figghi fimmini, e nudda vuscava 
un granu. 'Nna jurnata sdetti pi la campagna, a cògghiri 
'na ministredda. La detti a una di li so' figghi e cci dissi: 
– «Va a la casa e fàlla còciri, ca jeu ora vegnu.» E sicu­
tau a caminari. Camina camina, lu tempu passava, e lu 
puvireddu nun avía testa, sempri  pinsannu la sò mala 
sorti. Allura si nni torna a la casa; mentri chi torna a la 
casa, pri disgrazia sua o pri furtuna, vitti un sacchiteddu 
'n terra; lu pigghia e vidi chi cc'eranu dinari, allura si 
metti   'n   sacchetta.   Arrivannu   a   la   casa,   li   figghi   e   la 
mugghieri tutti 'n côrla: – «Sciliratu! unni aviti statu? la 
minestra   è   addivintata   chiàppara415.»   –   «Jeu   dijunu   e 
mortu di fami e tu mi sta' pigghiannu di 'n capu, spar­
ti416. Va minestra ssa minestra417. Pani cci nn'è?» – «Eh! 
nuàutri 'nn'antìcchia di minestra cucemu, e pani nun cci 
nn'è.» – «Teni ccà, va accatta du' cucchi di pani418, e un 
quartucciu di vinu.» – «Maritu meu,  cci dici la mug­
ghieri, ssi dinari d'unni vi vinniru? unn'è ch'avìti jutu a 

415 E la minestra è diventata (come) cappero; è diventata come polta, non si 

può mangiare più.

416 E tu per di più mi vuoi prendere il sopravvanzo.
417 Va' a scodellar quella minestra.
418 Cucchi di pani, forma di pane che è a coppie, picce.

232

Fiabe novelle e racconti popolari siciliani – Vol. III 

Giuseppe Pitrè

travagghiari419.» – «Tu chi nn'ha' a fari? Zittu e lassa fari 
a mia.» Si misiru a mangiari, e po' finìti di mangiari cci 
dissi iddu a la mugghieri: – «Ora mugghieri mia, haju 
pinsatu chi stasira mi vogghiu jiri a cunfissari.» Si va a 
cunfessa, e cci dici a lu Cunfissuri: – «Patri, avennumi 
passatu un fattu, mentri chi caminava attruvai un sacchi­
teddu chinu di dinari; pircui vogghiu di vostra rivirenza 
sapiri comu hê fari cu stu dinaru.» – «Figghiu, fàllu ab­
banniari primu420 e vidi si si trova la pirsuna chi lu persi, 
vasinnò si pensa di 'nn'àutra manera.» Chistu si nni iju 
firriannu lu paisi, dici: – «Abbanníu jeu stissu; chi haju 
a pagari dinari pri farli abbanniari?» E abbanniava:  – 
«Cu' avissi persu (un saccu di dinari;)421 vegna nni mia  
chi si truvau!» Firría lu paisi abbanniannu di sta manera 
ad ogni strata, e quannu cci spijavanu: – «Ch'abbannia­
ti?» Iddu cci dicía: – «Casci e porti.» La sira si nni iju a 
cunfissari e cci dici: – «Patri, haju abbanniatu jeu, e nun 
cci ha statu mancu un'arma chi ha persu sti dinari.» – 
«Figghiu, senti chi ha' a fari: li dinari li porti ccà, e si 
dunanu   all'armi   di   lu   Priatoriu   a   lu   Crucifissu.»   – 
«Comu dici vossía.» Si nni iju a la casa e pinsau di giu­
stu: spògghia a li figghi tutti nudi; a la mugghieri cci fici 
mettiri un mantu nìuru chi paría l'Addulurata; lu maritu 
quannu vitti a li figghi: – «Gè! dici, tutti l'armuzzi di lu 

419 Dove siete andati a lavorare.
420 Figliol mio, fallo gridare (pel comune) prima.
421 Un saccu di dinari. Queste parole il raccontatore le disse a voce bassissi­

ma per mostrare che il furbo che bandiva non volea far sentire precisamente 
quel che avea ordinato il confessore di far conoscere.

233

Fiabe novelle e racconti popolari siciliani – Vol. III 

Giuseppe Pitrè

Priatoriu mi parinu sti figghi!» Pigghiau 'nna pocu di di­
nari: – «Tini', armi di lu Priatoriu, ccà cci su' dinari.» Si 
vôta cu la mugghieri; – «Gèsu! mugghieri mia, pari tutta 
l'Addulurata; vogghiu dari 'nna pocu di grana a st'Addu­
lurata; te'!» e cci li detti.

Poi pigghiau du' tavuli, li misi 'n cruci e 'n nuci422  e 
furmau 'nna cruci e l'appizzau a lu muru. Iddu si spog­
ghia, si metti 'nna tuvagghia pri fàscia e si misi 'n cruci, 
e poi dumannau a sò mugghieri: – «Mugghieri mia, fig­
ghi mei, chi paru?» – «Gèsu! maritu miu, pariti lu Cru­
cifissu misu 'n cruci.» – «Pigghiati ssi dinari e datimilli, 
giacchì paru lu Crucifissu. Addumami dui cannili una 
pri latu, chiama 'nna vicina e manni a chiami a lu mè 
Cunfissuri,   e   cci   dici   chi   mi   vogghiu   cunfissari.»   Lu 
Cunfissuri sutta la botta partíu, e va pri cunfissari a chi­
stu.

Arrivannu ddà trasíu e vidi a li picciriddi nudi comu 
l'armi di lu Priatoriu; a iddu misu 'n cruci comu un Cru­
cifissu,   a   la   mugghieri   comu   'nn'Addulurata,   arristau 
maravigghiatu. Iddu cci dissi: – «Patri, vui mi dicistivu 
chi l'hê dari a lu Crucifissu e a l'armi di lu Priatoriu li di­
nari; vui viditi 'n quali statu sugnu arridduttu; ccà cci su' 
l'Armi santi, lu Crucifissu e l'Addulurata, e jeu li dinari 
li detti a iddi comu vui dicistivu.» E lu Cunfissuri:  – 
«Figghiu meu, mentri chi pinsasti di fari chissu, e si' nni 
lu statu di lu bisognu li dinari ti li manci tu e tò mug­
ghieri cu li to' figghi; e lu Signuri ti benedica.» Lu scar­

422 'Ncruci e 'n nuci, in croce, a foggia di croce.

234

Fiabe novelle e racconti popolari siciliani – Vol. III 

Giuseppe Pitrè

paru allura vistíu boni a li so' figghi, a sò mugghieri, e 
iddu puru si misi un capitaleddu di furmi e contrafurmi, 
e travagghiava idda e li picciriddi, e campavanu filici.

Iddi arristaru filici e cuntenti,
E nuàutri ccà senza nenti.

Salaparuta423.

423 Raccontata da Antonio Loria e raccolta dal signor Leonardo Greco.

235

Fiabe novelle e racconti popolari siciliani – Vol. III 

Giuseppe Pitrè

CLXII.

Lu scarparu e li monaci.

Si truvava un scarpareddu cu numerusa fammigghia, 
e era sempri cunfusu pi chiddu chi ci avía a dari a man­
giari. Avía fattu un stabiliceddu424, ma l'arti sò ci dava 
picca e nenti. Sintíu ca 'na signura avía tanti purceddi, e 
pinsau di jìrici pi vìdiri chiddu chi putía cumminari. Ar­
rivau a la casa, ci fici rivirenza, e poi ci dissi lu motivu 
pirchì avía vinutu. La signura ci dissi: – «Viditi, iu lu 
purceddu vi lu dugnu, ma vogghiu li dinari, pirchì di 
scarpi com'ora nun n'haju bisognu.» Lu scarparu sta ri­
sposta, a la virità, nun si l'aspittava , ca anzi si vitti spa­
ratu 'nta li pedi. – «E beni, ci dissi, pi accummudari la 
facenna, mità ci lu pagu, e mità ci lu scuttu a surviz­
zu425.» Cummìnniru a lu pattu, e lu scarparu ci detti la 
mità di dinari. Lu purcidduzzu si lu purtau dintra, e iju a 
fari prïari a la mugghieri426, e a tutti li so' figghi, e iddi 
di ddu jornu 'n poi, accuminzaru a dàrici bonu versu427 
pi quantu doppu l'annu si truvava un bonu maiali. Final­
menti vinni l'annu e lu porcu era bonu grossu. La mug­
ghieri e li figghi chi si vidìanu 'n tantu bisognu, ci dissi­

424 Stabiliceddu, dim. di stabili, fondo, tenuta.
425 Lu scarparu, etc. Il calzolaio, a dir vero, non s'attendeva questa risposta, 

che anzi si vide (come) sparato tra' piedi (cascò dalle nuvole) – «Ebbene, gli 
disse, per accomodare la faccenda metà glielo pagherò, e metà glielo sconterò 
a manifattura di scarpe.»

426 Portò a casa il porcellino, e andò a farne divertire la moglie.
427 Cominciarono a dargli buon governo, (a nutrirli per bene).

236

Fiabe novelle e racconti popolari siciliani – Vol. III 

Giuseppe Pitrè

ru a sò nunnu di vìnnilu pi farisìnni li cosi nicissarî. Lu 
patri pirò ci dicía di fàrini 'na festa 'na vota, e mangiari­
sillu. Basta, iddu a diri sì, e chiddi a diri no, vinciu lu 
maggiur numaru chi dicìanu di vìnniri. Pi accidenti pas­
sau di la casa di lu scarparu (ca si chiamava mastru Pep­
pi) un patri Guardianu, e vidennu ddu gran maiali, avvi­
cinaru pi fari lu preu a lu patruni. Lu fattu stà ca iddi, 
comu eranu risorti di vìnnilu , ci nni ficiru parola a lu 
patri Guardianu, e a iddu ci parsi bona la specia, e ac­
cunsintíu. Ficiru lu prezzu, e iddu ci dissi a lu scarparu 
ca li dinari ci l'avianu a dari li monaci di lu cummentu. 
Ci fici un pizzinu, e ci dissi di purtallu a chiddi, ca l'ag­
giustavanu428. Ni lu pizzinu lu Guardianu ci avía scrittu 
di scannari lu maiali subbitu subbitu e poi quann'era l'u­
ra ca lu mastru Peppi vulía essiri pagatu, lu chiudianu 
dintra 'na cedda, e ci  davanu vastunati  senza  fini. Lu 
scarparu pi nun sapiri leggiri nè scriviri, ci purtau lu piz­
zinu e lu porcu. Li monaci e li fratelli tutti si lu riciveru 
e lu ficiru scannari subbitu. A lu poviru mastru Peppi ci 
davanu chiacchiara, senza dàrici dinari nè nenti. Vinni 
l'ura ca lu porcu fu sparicchiatu beni, e li fratelli jeru 
a'pparicchiari ni la cucina li cosi di dintra. Lu scarparu 
si vitti tuttu lu magisteriu, e discurría cu li monaci, cri­
dènnusi pirò ca ci l'avissiru a fari tastari. Comu fu ura ca 
li cosi eranu lesti, un fratellu chiamau a li monaci pi jìri­
si  a mangiari  ddi cosi. A lu scarparu la gula ci facía 

428 Gli fece un polizzino (una piccola letterina), dicendogli di portarla a' fra­

ti, che gliene pagherebbero lo importo.

237

Fiabe novelle e racconti popolari siciliani – Vol. III 

Giuseppe Pitrè

nnicchi nnicchi429; e sintennu lu ciàuru, si sintía 'mpara­
disari. Pirò si cridía ca di mumentu 'n mumentu ci n'a­
vissiru a purtari quarchi pizzuddu. Ma la cosa arrinisciu 
di 'n'àutra manera: lu mastru Peppi nun vitti cumpariri 
cchiù a nuddu e 'nternamenti facía abbìli senza fini430.– 
«Talè, dicía tra iddu, sta panzata di veri porci431  comu 
trattanu li genti!» Ci detti lu tempu di mangiari, e poi 
nun  putennu stari   cchiù  cu la  dibbulizza  avvicinau,  e 
tuppuliau la porta. Allura ci affacciau un fratellu e ci du­
mannau chi cosa vulissi. – «Chi cosa vuogghiu? ci ri­
spunníu   lu   scarparu,   li   dinari   di   lu   porcu   chi   vi   stati 
mangiannu!» – «Beni, rispusi lu fratellu, ora lu vaju a 
dicu a li monaci.» Ci lu iju a diri, e un monacu ci iju 
iddu stissu a vìdiri chi cosa vulía. Lu scarparu si fici tru­
vari darreri la porta, e ci dumannau ca vulía essiri aggiu­
statu. – «Gnursì, rispusi la monacu, viniti ccà ca ora v' 
aggiustamu!» Lu fici tràsiri 'nta 'na cedda, chiamau a li 
so' cumpagni, e poi lu chiuderu accuminsannu a dàrici 
nirvati. Pinsati allura 'n quali circustanza si truvava lu 
scarparu, ca doppu d'aviri mortu di fami, avía ad aviri 
vastunati pi junta432. Basta comu vosi Diu si libirau, e si 
nni iju cchiù mortu ca vivu. Arriva dintra, e la mugghie­
ri e li figghi ci dumannàru comu ci avía finutu cu lu 
Guardianu, e siddu li monaci ci dettiru li dinari. Allura 
lu maritu ci detti la mala nutizia, e ci fici abbidiri la te­

429 Il calzolaio ne avea vivissimo desiderio.
430 Facea bile senza fine.
431 Talé ecc. Or vedi un po' questa razza di cani!
432 E dovea avere anche bastonate da levare il pelo.

238

Fiabe novelle e racconti popolari siciliani – Vol. III 

Giuseppe Pitrè

sta fracassata. Mannàru a pigghiari 'anticchia di saimi, e 
ci la untàru. Lu scarparu pirò ci dicía di nun pigghiarisi 
còlari nuddu; ca sapía iddu chiddu chi avía a fari. Lu 
'nnumani scuntrau a lu Guardianu e ci nni dissi tanti pir­
chì l'avía fattu ammazzari a lignati di junta. – «Ma chi 
vuliti?  ci   rispusi   lu Guardianu, accussì  paga  lu  Cum­
mentu!» – «Havi ragiuni Patri Cricchia!»433.

Lu scarparu comu  vitti la mala 'ntinzioni  di nun ci 
dari li dinari, si nni iju dintra a spiculari chiddu ch'avía a 
fari. Dissi a la mugghieri ca li dinari di lu porcu avìanu 
a vèniri, ma ci vulia un sacrifiziu di fari, ca era di vinniri 
lu pizzuddu di la vigna chi avìanu. – «Ma comu? ci ri­
spusi la mugghieri, nui avemu chissu sulu; si lu vinne­
mu comu arrestanu li nostri figghi?» – «Nun dubitari, ci 
dicía lu maritu, li dinari di lu porcu hannu a vèniri!» Pi 
abbriviari si vinneru la vigna, ed àppiru li dinari. Lu ma­
ritu subbitu iju a parrari a un mastru d'àscia, e ci dissi ca 
vulía   fattu   un   siggiuni434  magnificu,   e   tuttu   'nnuratu, 
cuntintànnusi di spènniri quant'era era. Lu lignamaru435 
'nta tri jorna ci fici lu siggiuni, e ci lu purtau. Si aggiu­
staru e lu lignamaru si nni iju. Lu mastru Peppi misi a 
taliàri lu siggiuni ca era veru bellu, e ci dicía a la mug­
ghieri e a li figghi: – «Chistu havi a fari vèniri li dinari 
di lu porcu!» – «Gnursì, ci dicía la mugghieri, cu ssa 
spiranza vui aviti a stari friscu!» Mastru Peppi niscíu e 

433 Patri Cricchia o Patri Scricchia, parole di disprezzo a' chierici. Cric­

chia, chierica.

434 E gli disse che volea fabbricato un seggiolone.
435 Il falegname.

239

Fiabe novelle e racconti popolari siciliani – Vol. III 

Giuseppe Pitrè

iju a'ccattari 'na pocu di torci e si li purtau dintra. Pripa­
rau 'na bona corda, e attaccau beni lu siggiuni. La mug­
ghieri e li figghi ci spjavanu chi cosa ora avía a fari cu 
tutti ssi cosi; ma iddu nun ci vosi diri nenti. – «Quann'è 
ura viditi!»

Basta, scurau, e lu scarparu niscíu e si nni iju a la 
Chiesa di lu Cummentu: Pigghiau 'na scala e appiccicau 
a lu tettu. Ddà supra poi misi a scuvirchiari li canàla436 e 
fici   un   pirtusu   granni   quantu   putía   tràsiri   lu  siggiuni. 
Scinníu, iju a pigghiari lu siggiuni di la casa, e ci dissi a 
la   sò   famigghia   ca   putìanu  dòrmiri   liberamenti   pirchì 
iddu dda nuttata nun s'arricampava. La sò famigghia ar­
ristau 'ntisa, e nun l'aspittaru cchiù.

Mastru Peppi lu siggiuni l'acchianau a lu tettu, e poi 
accuminsau ad attaccàrici li torci a li vrazza e l'addu­
mau. Lu gran siggiuni lu calau 'mmenzu  la Chiesa, e 
iddu tinía sempri ferma la corda. Poi di ddà supra si misi 
a gridari forti: – «Patri Guardianu, patri Guardianu, 'n 
Paradisu vi voli Gesù!» Li monaci eranu misi a lu coru 
chi si dicianu l'offiziu e nun sintianu nenti. Li vuci pirò 
jianu criscennu e li monaci 'un putevanu sicutari l'offi­
ziu. Attintaru, e sintianu arreri dda cantalena: – «Patri 
Guardianu, patri Guardianu, 'n Paradisu vi voli Gesù!» 
Lu Guardianu allura si misi a chianciri di lu preu, e ci 
dissi a li monaci ca già li duvía lassari, pirchì Diu lu 
chiamava 'n corpu e arma 'n Paradisu. Li monaci si lu ti­
nianu forti e ci dicianu: – «Pirchì si nni vo' jiri, patri 

436 Canàla, o canali, tegole.

240

Fiabe novelle e racconti popolari siciliani – Vol. III 

Giuseppe Pitrè

Guardianu? nuàtri nun ci âmu fattu nenti? Vossa 'un si 
movi, chi lu dici veru!» – «Ma vuàtri nun la sintiti la 
vuci chi mi chiama? certu chissu è un angilu calatu di lu 
Paradisu, e iu nun pozzu mancari.» – «'Nca vossa fazza 
a piaciri sò, chi ci putemu diri nui? Abbasta chi ni pro­
teggi sempri e nun ni scorda.» – «Gnursì, chi ci trasi! 
anzi essennu avanti la facci di Diu, iu prighirò pi vuàtri, 
e iu farò viniri tuttu lu beni pussibili!» Basta, scinníu a 
la Chiesa, s'abbrazzau cu tutti li monaci, e poi spijava a 
l'angilu siddu s'avía a mettiri 'nta ddu siggiuni pi acchia­
narisinni 'n Paradisu. – «Sissignura, sissignura, ci dicía 
chiddu di ddà supra, chissu è lu siggiuni chi l'havi a pur­
tari 'n Paradisu!» Lu Guardianu si misi assittatu ddà su­
pra e si nn'acchianava adàciu adàciu. Lu scarparu di ddà 
supra ca lu trâva, dicía tra iddu: – «Càspita quantu pisa! 
chissa la carni di lu mè porcu fu chi lu 'ngrussau!» Ab­
basta: tantu fici chi si l'acchianau ddà! – «Bemmegna, 
patri Guardianu; mi canusci a mia?» ci dicía lu scarparu. 
– «'Nca vui nun siti l'angilu di Diu?» ci rispusi lu Guar­
dianu. – «Gnursì, patri minchiuni, ora v'haju a fari a vì­
diri a cu' mangiastivu lu porcu, e facistivu ammazzari a 
vastunati.   Ci   pinsati   chi   mi   dicistivu   tannu?  Accussì  
paga lu Cummentu, e iu ora vi fazzu abbidiri comu pagu 
iu! Pripàrativi dunchi a la botta;» e 'nta ssu spaziu lassa 
jiri lu siggiuni cu lu Guardianu dintra la Chiesa, facen­
nuci fari un bottu spavintusu! Lu Guardianu scuppannu 
'n terra nun si potti sùsiri cchiù, e s'ammaccau tutti li co­
sti: la testa poi ci curría a sangu. Si misi a gridari e fici 

241

Fiabe novelle e racconti popolari siciliani – Vol. III 

Giuseppe Pitrè

arricògghiri   arreri   a   tutti   li   monaci   e   fratelli.   Basta: 
comu vosi Diu, lu pigghiaru e lu purtaru a lu lettu. Lu 
scarparu 'nta ssu 'stanti scinníu e si nni iju a la casa. Ar­
rivatu chi fu ddà, misi a cuntari lu passatu a la mugghie­
ri e a li figghi, e ci dicía ca ancora nun era ura di vèniri 
li dinari di lu porcu. Li dinari lu scarparu l'avía, e percui 
vulía fari ogni cosa chi ci passava pi testa, pirchì ancora 
di chissu nun era cuntenti. Pinsau di vèstisi magnificu, 
cu cappeddu tunnu e catina, e studiari la lingua 'taliana. 
Studiau, e a capu di du' misi parrava cu la lingua attalia­
nata437. Allura si fici 'na varva fintizza, e fici sapiri ca 
'nta ddà cità era vinutu un medicu furisteri chi curava 
qualunchi cosa. Si va a cummina ca passannu 'na vota pi 
'na strata, si scuntrau cu un monacu, e chistu 'ncugnau pi 
addumannàrici   la   limosina.   Iddu   ci   detti   cincu   pezzi. 
Chiddu si lu misi a ringraziari, e poi facennu discursu ci 
cuntau tuttu lu fattu di lu Guardianu, «ca pi vuliri man­
giari un porcu a un scarparu, l'ha chianciutu 'nta lu lettu 
tri misi.» Ci cuntau la malatia, e ci puntau l'ura pi quan­
nu iddu avía a vèniri pi fàrici visita, e circallu di quantu 
cchiù prestu putillu fari stari bonu. Si licinziaru, e lu fra­
tellu si ni iju a lu Cummentu pi dillu a lu Guardianu. Ci 
lu iju a dissi, e lu Guardianu mustrau tuttu lu piaciri. Li 
monaci pirò, ca pinsavanu a lu malu, ci dissiru: – «Patri 
Guardianu, nun facemu ca è chiddu chi lu purtau 'n Pa­
radisu!» – «Ma comu pò essiri, rispunnía lu fratellu, si 
iu lu vitti, e è propria un galantomu! Havi la varva fina 

437 Parlava in lingua che volea essere italiana; italianeggiava.

242

Fiabe novelle e racconti popolari siciliani – Vol. III 

Giuseppe Pitrè

fina e pari un signuri.» – «Diu nun vulissi! rispunnianu 
li monaci!» – «Ma comu pò essiri! chistu è riccu: tantu è 
veru ca ni detti la limosina. Lu scarparu è poviru e per­
cui!...» Li monaci e li fratelli si persuaderu di la ragiuni, 
e aspittavanu l'ura chi vinissi lu Medicu. Pi abbriviari lu 
discursu, vinni lu Dutturi, e lu ricivieru cu tantu piaciri. 
A la facci ci paría propria ca era un galantomu, e poi lu 
vidìanu parrari pulitu. Lu ficiru tràsiri ni la cedda di lu 
Guardianu. Lu Guardianu s'arrancurava senza  stancari 
nenti: – «Signuri mei, ci dissi lu Dutturi, la cosa è piri­
culusa: ccà si tratta di ruttura d'ossa e percui si ci vo' fari 
l'operazioni! Pirò raccumannu a vuàtri Signuri di ijrivin­
ni tutti pirchì iu nun vogghiu suggizioni. Lu patri Guar­
dianu havi a ijttàri tri griddiuna438  pi 'nsocchi ci haju a 
fari iu, e poi a li du' jorna vuàtri l'avriti bonu propria!» 
Li monaci a stu parrari si scannaliaru e unu d'iddi ci iju 
a l'aricchia a lu Guardianu: – «Mi pari, mi pari, ca chistu 
fussi lu scarparu...» Lu Guardianu pigghiatu di curaggiu 
dici: – «Mai, chistu è furasteri.» 'Nca li monaci àppiru a 
fari l'abbidienza, e si ni jeru tutti, lu medicu ci iju d'ap­
pressu pi chiùdili. Li chiudíu cu la chiavi, e ci dissi ca 
doppu di curari a lu Guardianu iddu ci grapía. Lu fintu 
Dutturi allura la prima cosa iju 'nta tutti li ceddi, e spug­
ghialli di tutti li cosi boni chi avianu. Si li pigghiava e li 
ija a lassari a la sò casa: – «Ora vèninu li dinari di lu 
porcu» ci dicía a la sò famigghia! Arrigirava arrieri e jia 
a pigghiari arrieri cosi, 'nsinu a tannu chi ci lassava li 

438 Griddiuna, forti gridi.

243

Fiabe novelle e racconti popolari siciliani – Vol. III 

Giuseppe Pitrè

mura spugghiati. Poi iju ni la Chiesa, e ci accampau li 
megghiu cosi d'oru e d'argentu439 e si li purtau. A la fi­
nuta arriggirau cu la 'ntinzioni di jiri a dari sudisfazioni 
a lu Patri Guardianu. Arriva ddà, e lu Patri Guardianu si 
cridía ca ci avía a fari l'upirazioni! Lu scummògghia di 
lu lettu, nesci un nervu, chi iddu avía 'nfilatu ni li càusi, 
e poi ci fici rammintari lu porcu. Misi a gridari lu Guar­
dianu, ma nun ci iju nuddu a sullivallu, ca li monaci si 
cridìanu ca cchiù chi gridava tannu stava bonu. Lu scar­
paru ci ni detti tanti quantu piaceru a iddu, e poi, quannu 
vitti ca l'avía lassatu pi mortu, pensa di jirisi a fari li cra­
vaccaturi, e jirisinni cu tutta la sò famigghia. Arrivau 
'nta 'na granni cità, e ddà accuminsau a fari sfrazzi, pir­
chì era addivintatu riccu, era unu di li dui. Li poviri mo­
naci  'nta ssu stanti  ancora aspittavanu a iddu, ma poi 
quannu vìttiru ca l'ura era tarda, e lu Dutturi nun ci jia a 
grapilli, pinsaru di scassari la porta, e jìri a vìdiri chi 
cosa avía successu. Vannu a la cedda di lu Guardianu, e 
lu trovanu ca mancu putía dari vuci. La testa chi ci scur­
ría a sangu, e li linzola tutti lordi. Lu misiru a chiamari, 
e lu Guardianu ci facía 'nsinga ca avía pocu vita, e si vu­
lía apparicchiari pi l'anima. – «Dunca fu lu scarparu!» 
misiru a gridari li Monaci. – «Iddu fu, iddu fu,» ci ri­
spunnía lu Guardianu. – «Ah! lu dicìamu nui, ca ci avía 
a succediri comu quannu iju 'n Paradisu! Vossía nun ni 
vosi ascutari, e ora!...» Furrianu poi tuttu lu Cummentu 
e ci siccau la saluti quannu vittiru ca nun truvaru cchiù 

439 Poi andò in Chiesa e rubò loro le migliori cose d'oro e d'argento.

244

Fiabe novelle e racconti popolari siciliani – Vol. III 

Giuseppe Pitrè

nenti. Allura s'armaru, e curreru paisi paisi pi jiri a'm­
mazzari a lu scarparu. La casa la truvaru chiusa, e li vi­
cini ci dissiru ca lu vittiru pàrtiri, ma  nun sapianu pi 
unni. A sta risposta li monaci si nni jeru dintra e si misi­
ru a chianciri tutti di la pena e di la rabbia. Lu fattu stà 
ca di jornu 'n jornu nun sapianu chiddu chi avianu a fari 
pi mangiari ca di già s'avianu arridduttu veri scarsi. Ija­
nu addimannannu di ccà e di ddà, e accussì strascinava­
nu li jorna  unu cchiù tintu di n'àutru. A lu Cummentu 
nun  ci   putianu  dari   riparu,  e  pirciò   ci   stava  cadennu. 
Doppu tempu, pinsàru di fari la cerca440 pi li paisi, e vì­
diri siddu putianu truvari quarchi divuteddu chi l'ajutas­
si. Caminannu un fratellu pi ssi paisi, si scuntrau cu un 
galantomu, e ci addimannau la limosina cuntànnuci tutta 
la passata, ca pi essiri lu sò Guardianu accussì strava­
ganti, ci avía appizzatu la saluti iddu, e avía fattu cunsu­
mari a lu Cummentu di (da) un scarparu. Si va a virifica 
ca chiddu era arreri lu scarparu, ca si avía fattu riccu cu 
li dinari di lu Cummentu. A ssu discursu, iddu fici abbi­
diri ca cc'avía piatà, e li vulía ajutari. Lu fratellu allura 
si prijau ca avía truvatu a sò patri. Si ficinu tanti cirimo­
nii, e poi iddu ci prumisi ca ci avía a frabbicari lu Cum­
mentu tuttu di novu. Si partíu 'nsèmmula cu lu fratellu, e 
arrivau ni lu paisi di li monaci. Iju a vitti441 lu Cummen­
tu, e poi facennu abbìdiri la sò ginirusità ci dissi ca du­
vía jiri tuttu 'n terra sfrabbicatu, pi poi frabbicallu arreri 

440 Cerca, questua.
441 Andò a vedere.

245

Fiabe novelle e racconti popolari siciliani – Vol. III 

Giuseppe Pitrè

novu di pianta. Lu Baruni allura cumannau a li mastri di 
sfrabbicallu tuttu, pi poi frabbicallu quantu cchiù prestu. 
Li mastri, cu lu piaciri di lu Guardianu e di li monaci, lu 
sfrabbicaru tuttu. Lu Baruni pi la prima simana si misi a 
pagari a li mastri. Era l'ura già ca l'accuminsaru a frabbi­
cari, e li mastri travagghiavanu cu veru piaciri. Ma chi 
fici lu scarparu Baruni? Pi 'na simana pagau a tutti, e poi 
quannu vitti ca lu Cummentu era propria 'n terra tuttu, di 
notti tempu si fici li vèstii e si nni iju442. Li mastri a la 
simana circavanu a lu Baruni pi essiri aggiustati di la fa­
tiga, ma nun truvaru cchiù a nuddu, pirchì chiddu già si 
nni avía jutu. Comu vittiru poi ca nun c'era nuddu chi 
pagava nun vòsiru travagghiari cchiù li mastri, e ci dis­
siru a li monaci: – «S' 'un si fila 'un si travagghia 443.» Li 
monaci lu jeru a diri a lu Guardianu stu fattu, e tutti si 
figuraru ca avía statu arreri lu scarparu chi ci avissi fattu 
chidd'àutra444. – «E vui, fra minchiuni, ca ni lu purtasti­
vu!» ci dicìanu a lu fratellu, e ci dèttiru lignati a lu fra­
tellu. Lu fattu stà ca si arridduceru a la vera limosina: 
senza casa , e senza aviri di chi mangiari. Un jornu di 
chissi lu Guardianu chiamau a tutti li monaci e fratelli, 
'nta 'na càmmara; dici: – «Signuri mei, già viditi ca pi iu 
fari tantu beni a lu Cummentu ci haju appizzatu la saluti 
e nenti haju cunchiusu. Lu scarparu nun cuntenti d'aviri 
fattu tanti becchi-curnutarii, n'ha riduttu a la vera limo­

442 Fàrisi li vèstii, farsi le bestie, cioè prepararsi le cavalcature.
443 Se voi non ci pagate, noi non lavoriamo. Filari per pagare è detto dai 

movimenti delle due prime dita in chi fila e in chi snocciola quattrini.

444 Che gli avesse fatta quest'altra.

246

Fiabe novelle e racconti popolari siciliani – Vol. III 

Giuseppe Pitrè

sina e macàri n'ha sdirrupatu lu Cummentu. Vuàtri dun­
ca sapiti tutti li nostri circustanzi, e siddu lu Cummentu 
ora pò jiri cchiù avanti. Sapiti iu chi dirria di fari? vìnni­
ri ora ora li terri chi avemu, e dari 'na certa summa a lu 
scarparu, si ora 'nn'avanti nun vuliti chi nni livassi a tutti 
la vita. Lu restu di li dinari vannu a vantaggiu di tutti 
nuàtri.» Piacíu a tutti la parrata di lu Guardianu e 'ntra 
'na simana li terri fôru vinnuti, e lu Guardianu chiamau 
lu fratellu e ci dissi: – «Circati 'nta ssi cità dunni si trova 
lu scarparu, e purtatici sti dinari, ma cu la prighiera chi 
ni lassassi stari 'n paci, ca nun ni putemu cchiù di 'nzoc­
chi n'ha fattu.» Lu fratellu a lu dumani partíu pi 'na cità, 
dunni iddu avía sintura ca era lu Baruni, ed arrivau. Si 
fici 'nsignari la casa e acchianau. Ni lu muru 'nfacci la 
porta c'era 'na figura di 'na vecchia pittata: iddu tuppu­
liau, e ci grapèru subbitu. Affacciau lu patruni, e lu fra­
tellu, accussì comu vosi Diu, ci prisintau a nomu di lu 
Cummentu ddi dinari prigannulu di lassalli stari cueti ca 
già eranu arriddutti senza aviri nenti. Lu Baruni ci pru­
misi ca nun vinía cchiù a fàrici nenti, bastànnuci sulu di 
avirici fattu rigurdari lu sò nnomu! Lu fratellu taliava lu 
palazzu e 'nta stu mentri lu currivu si lu mangiava vivu; 
pirchì pinsava ca 'nsocchi iddu avía si l'avía fattu cu li 
dinari di lu Cummentu. Nun finía di taliari vidennu dda 
vecchia pittata 'n facci la porta. Poi ci spijau: – «Signuri 
Baruni, chi veni a diri ssa vecchia avanti la porta?» – 
«Chissa è mè nanna; idda nun mi rispittava, e iu ci detti 

247

Fiabe novelle e racconti popolari siciliani – Vol. III 

Giuseppe Pitrè

'na pidata, e la 'mpinciju a lu muru445! Vuliti sapiri di 
cchiù?» – «Nenti ci dissi lu fratellu; ma ora iu ci haju a 
dari 'na prighiera, ca siccomu chiovi forti e sugnu vinutu 
pi stu mutivu di circari a vossía 'nta stu paisi furasteri, 
ora vulissi datu 'anticchia d'alloggiu pi sta notti, pirchì 
dumani partu!» Lu patruni allura allura si facía duru ma 
poi nun putennu sèntiri a lu fratellu, scinníu jusu, e ci 
detti  n'alloggiu 'nta 'na càmmara  di sutta. Lu fratellu, 
puvireddu, l'arringraziau, ma la notti nun durmiu cridèn­
nusi  sempri  ca l'avía a 'mpinciri  videmma  a lu muru, 
comu avía fattu cu sò nanna. Abbasta comu misi a fari 
l'arba, e lu fratellu era liberu di vita, pinsau di scassari la 
porta, e jirisinni, senza mancu addumannàrici licenzia.

Si misi a cavaddu, e 'nta la via si jia vutannu davanti e 
darreri pi vìdiri siddu lu scarparu lu vinía a'ssicutari. Ar­
ringraziau a Diu ca si scatinau di ddà, e si potti assicura­
ri la vita! Arrivatu chi fu a lu sò paisi cuntau lu fattu, a 
tutti li monaci e so' culleghi, chi tutti ficiru un vutu ca 
quannu vidianu scarpàra s'avianu a fari la cruci!

Favula ditta, favula scritta,
Diciti la vostra, ca la mia è ditta.

Polizzi-Generosa446.

445 E l'appiccicai (la scaraventai) al muro.
446 Raccolta dal signor Vincenzo Gialongo.

248

Fiabe novelle e racconti popolari siciliani – Vol. III 

Giuseppe Pitrè

VARIANTI E RISCONTRI.

Questa novella ne raccoglie più d'una che corrono a parte in 
tutta Sicilia. La prima vendetta del calzolaio costituisce la nota 
novellina:

Frà Giuvanni (Palermo).

Argomento ne è un frate ricco ma avaro e divoto, cui un furbo 
persuade a legare ad una fune che gli cala dalla volta il fagotto de' 
suoi tesori per salirsene al cielo.

Egli dall'alto gli canta insieme con altri suoi compagni:

«Gloria a Frà Giuvanni!
'N Paradisu vi voli Gesù.
Acchianati la truscitedda
E dipò' acchianati vù'.»

Quando egli si persuade a legare prima di salire il fagotto, spa­

riscono gli angeli: e Frà Giovanni rimane con un palmo di naso.

Simile a questa è un'altra novellina col titolo:

Lu zu Licca-la-ficu (Polizzi).

Costui era un avaro spilorcio che avrebbe fatto morire i proprii 
figliuoli  pur di non toccare  i fichi  d'una sua ficaia.  Un giorno 
quattro mariuoli s'andarono a nascondere in mezzo agli alberi e 
gli cantarono con accompagnamento di strumenti: «O zu Giusep­
pi,  va dicitici  a  l'Arcipreti  ca  l'angili  su'   'n  terra.»  Egli   divoto 
com'era corse dall'Arciprete a recargli la lieta novella, e gli angeli 
fecero repulisti d'ogni cosa.

L'altra vendetta del calzolaio finto medico corre sotto il titolo: 
Lu scarparu, Lu scarparu fintu fimmina, Lu scarparu medicu, Lu  
scarparu e lu priuri; e differisce poco dalla vendetta del nostro.

Tutta   insieme   la   novella   può   riscontrarsi   con   la   82   della 
GONZENBACH: Die Geschichte vom klugen Peppe. Qualche cosa ha 

249

Fiabe novelle e racconti popolari siciliani – Vol. III 

Giuseppe Pitrè

della 18 delle Volksmärchen aus Venetien di WIDTER e WOLF: Die 
beiden Gevaltern.

250

Fiabe novelle e racconti popolari siciliani – Vol. III 

Giuseppe Pitrè

CLXIII.

Lu figghiu tistardu447.

Si cunta e s'arriccunta chi cc'era 'na vota un patri ca 
avía un fillu sdisubbidienti, chi nun lu vulía ascutari 'nta 
nissuna cosa; quannu sò patri cci gridava, iddu pillava lu 
fujirizzu448. 'Na vota fra l'àutri pinsà' jirisìnni dunni sò 
patri449 'nta un paisi chi avía sintutu ammuntuari, e unni 
cc'eranu tanti sorti di malannirini e latri spavintusi. Ddu 
picciottu nun avièva un granu di 'n coddu450 e pri junta 
avièva la pansa vacanti; arrivà' 'nta ddu paisi ca stava 
scurannu e nun aviènnu unni arrifuggiàrisi, pri dda notti 
si nni iju 'nta la Chiesa maggiuri e s'ammuccià' 'nt'ôn 
cunfissiunàriu  e ddà si  chiantà' e s'addurmiscíu  pri  la 
stanchizza ca avièva.

Giustu giustu avièva surtutu 'nta ddu paisi ca lu jornu 
avanti avièva murutu un gran Principi daveru riccuni, e 
doppu d'avìricci fattu tutti l'assèquii chi si miritava, lu 
vurvicaru 'nta 'na prubbàina451, scavata 'nta dda Chiesa 
maggiuri. Versu quattr'uri, quannu 'un caminava mancu 

447 Per le forme eufoniche della doppia ll per la gl ital. e ggh sicil., forme 
del volgo alimenese, vedine il riscontro nella parlata di Geraci-Siculo, nov. 
XCV.

Nella parlata Lu fillu tistardu.
448 Egli prendea la fuga. Fujirizzu, in Pal. fujutu.
449 Una volta tra l'altre pensò di partire dalla casa di suo padre.
450 Quel giovane non avea un quattrino addosso.
451 Lo seppellirono in una propagine.

251

Fiabe novelle e racconti popolari siciliani – Vol. III 

Giuseppe Pitrè

'na musca, e lu scuru si fiddava cu 'na runca452, si riunè­
ru 'nta lu chianu di la Chiesa quattru latri armati tutti 
comu San Giorgiu pri appattarisi 'ntra d'iddi a svurvicàri 
lu Principi e spugghiarlu di tutti li gioj, li vistimenta e 
l'aneddu di diamanti ca li parenti avièvanu fattu vurvica­
ri   cu   iddu.   Fatti   già   li   cunti   so',   cu   'na   contra-chiavi 
aprièru dda Chiesa, trasièru e chiudièru arrièri. Quannu 
trasièru 'nta la Chiesa e vannu pri sintiri ddu rùnfulu chi 
parièva ca sirravanu tavuli, pri 'na manu si spagnaru453, 
ma pri l'àutra niscièru li cutedda, pillàru 'na lampa e si 
misiru a riscèdiri tutti li agnuna454; e truvaru a chiddu ca 
durmièva; cci 'ncisiru li cutedda 'nta la gula e poi ci fici­
ru 'na vuciata di lupu ca cci ficiru pigghiari un cacazzu 
ca ancora lu cunta455. Lu vulièvanu ammazzari, ma poi 
lu capu di li latri scacciau la miènnula456 a li so' cumpa­
gni e cci lassaru la vita cu lu pattu ca avièvanu a scìnniri 
a iddu 'nta la fossa. Lu picciottu fici bonu bon'è457. Allu­
ra sullivaru la balata cu li armiggi ca avièvanu, attaccaru 
ddu   picciottu   cu   'na   corda   ca   avièvanu,   ci   dettiru   'na 

452 Il buio era così fitto che poteva affettarsi con un coltello adunco.
453 Vannu ecc. Odono quel russío, che parea come di segamento di tavole, 

da una parte si spaventarono ecc.

Del forte russare si dice che si sérranu tavuli.
454 Ma pri l'àutra ec. Ma dall'altra parte misero fuori i coltelli, presero una 

lampada, e si diedero a rifrugare tntti gli angoli.

455 E gli fecero prendere una pauraccia che tuttavia la conta (non se n'è po­

tuto dimenticare ancora).

456 Scacciari la ménnula, schiacciar la mandorla, frase furbesca per signifi­

care strizzar l'occhio.

457 Il giovane disse: meno male.

252

Fiabe novelle e racconti popolari siciliani – Vol. III 

Giuseppe Pitrè

lampa, la calaru dda dintra e si ficiru pròjri tutti cosi chi 
manu manu java livannu a lu Principi. Quannu però arri­
và' a l'aneddu; lu picciottu faciennu riflessioni ca li latri 
nun cci avièvanu datu nenti, nun cci lu vosi pròjri e si lu 
ficcà' 'nta la sacchetta. Li latri fussi pi ssa cosa, o fussi 
pirchì avièva 'n testa di farlu, misiru la balàta a lu sò po­
stu e lassàru dintra la fossa a ddu poviru afflittu e scun­
sulatu. Cunsidirati comu si cci potti chiudiri lu cori! Si 
misi a trimari comu 'na folla, si misi a girari tutta la fos­
sa pri vìdiri comu putía nèsciri, ma fu tuttu inutili. Allu­
ra si pillau un sallimarcu458 chi avièva un mortu di chid­
di, si cummolla tuttu459, 'stuta la lampa, si misi a chiàn­
giri pri mortu e s'arriccumannava l'arma a Diu. Versu 
cinc'uri di notti 'n'àutra partita di latri s'unìanu 'nta lu 
chianu e s'appattaru di tràsiri 'nta la Chiesa pri spullari 
lu Principi. E di fattu trasièru, livàru la balàta di la se­
portura, e unu di iddi attaccatu pri lu cintu scinniu 'nta la 
fossa.   Jamuninni   a   lu   picciottu   'nchiusu   ddà;   quannu 
'ntisi dda rumurata, si cridíu ca eranu li latri so' cumpa­
gni chi vinièvanu pri ammazzarlu. Chi fici? S'armà' di 
curaggiu, affirrà' un gammuni d'un mortu460, si la misi 
sutta lu sallimarcu, dicisu di fari minnitta di cani di tutti 
chiddi chi trasièvanu ddà dintra. Quannu lu latru fu ddà 
dintra, lu picciottu cu 'na gammunata cci stava rumpen­
nu li rini. Chiddu si  misi  a gridari:  – «Tiratimi  susu, 

458 Allora si prese un mantello grande.
459 Si copre tutto.
460 Afferrò un gambone (uno stinco) di morto.

253

Fiabe novelle e racconti popolari siciliani – Vol. III 

Giuseppe Pitrè

cumpagni, ca ccà dintra cci sunnu diavuli!» e nun potti 
dari cchiù vuci pri la forza di lu scantu. Lu picciottu 
quannu vitti chi lu tiravanu si abbrazzà' a li ginòcchia di 
chiddu e si facía tirari puru, e quannu arrivaru a la vucca 
di la fossa, li latri vidiennu ddu corpu in dui si scantaru, 
lassàru jiri la corda e pillàru lu fujirizzu; ma lu picciottu 
fu lestu a tinirisi a lu lavru di la fossa461 e a nèsciri fora 
di la Chiesa dopu ca sdirrupau a chiddu mischinu ca era 
assintumatu dintra la fossa462.

Nun sapennu unni jiri, di notti ca era, e cchiù ca nun 
canuscièva a nuddu, si iju a situari sutta 'na crucchera463 
aspittannu ca jurnassi464. Quannu si rifici tanticchia, java 
pinsannu comu si avièva pututu abbuscari la spisa l'in­
dumani pirchì la panza cci jeva facennu  cub cub  pri la 
forza di la pitittu. Mentri iddu facièva sti pinsera 'nta la 
sò menti, 'ncugnanu dui, e s'appojanu a 'na barra di la 
crucchera, e senti fari stu discursu 'ntra d'iddi: – «Cum­
pari, stanotti âmu a fari spiriri la porcu chi havi Don 
Bartulumeu; è beddu grossu e nn'âmu a manciari beddi 
picciuli e spartemu.» – «Gnursì; va jiti vui a fari quadïa­
ri l'acqua a vostra mugghieri465, ca iu la vaju a scannu e 
mi lu càrricu 'n coddu e vi lu portu. Datimi ssu cuteddu 

461 Al labbro (all'orlo) della fossa.
462 Dopo di aver mandato giù quel meschino, che già si era svenuto, dentro 

la fossa.

463 Specie di trabacca che tengono i macellai innanzi la porta della bottega, 

tutta armata di uncini per sospendervi le carni. Da ciò cruccheri.

464 Attendendo che facesse giorno.
465 Sì, andate a fare riscaldar l'acqua da vostra moglie (per ispellicciare il 

maiale).

254

Fiabe novelle e racconti popolari siciliani – Vol. III 

Giuseppe Pitrè

e vaju;» e ognunu d'iddi pillau pri la sò strata. Lu pic­
ciottu   ca   avièva   'ntisu   tuttu   lu   discursu,   nesci   adàciu 
adàciu di sutta la crucchèra, e a manu longa a manu lon­
ga batti apprièssu di lu vuccèri chi iju a scannari lu por­
cu. Quannu cci lu vitti scannari e cci lu vitti carricari, 
cci   'ncugna   e   stracangiannusi   la   vuci   di   chiddu   àutru 
vuccèri, cci dici cu 'na granni turbitizza: – «Cumpari, 
mè mulleri ligna nun n'havi pri quadïari l'acqua; dati lu 
porcu a mia e va jiticci vui a quadïari l'acqua 'nta la vo­
stra casa 'nta 'na guallardizza466. Chiddu cci carricau lu 
porcu supra li spaddi e curriu a jiri a priparari l'acqua. 
Ancora tutti dui chiddi quadiavanu l'acqua, aspittannu lu 
porcu e lu cumpari chi nun vinièva mai. Quannu si vitti­
ru, si nni dettiru muffuluna467.

Jamu a lu picciottu. Cu lu porcu 'n coddu vôta strata, 
e santi pedi, ajutatimi! Vitti 'na porta di fùnnaca cu lu 
lustru di la Luna chi stava spuntannu versu sett'uri, e 
misi a tuppuliari. Cci rispunníu lu fannacaru: – «A st'ura 
iu nun grapu a nuddu, mancu a mè patri!» – «Apritimi, 
ca è mellu pri vui; dàtimi alloggiu, cà cu mia haju un 
porcu scannatizzu, e vi lu dugnu tuttu, ed iu mi cuntentu 
sulu di un paru di costi e chi mi dati alloggiu fina a du­
mani a jornu.» Lu funnacaru quannu senti muntuvari lu 
porcu, apri subbitu subbitu e lu fa tràsiri. – «Funnacàru, 
datimi a vìviri e tanticchiedda di pani mi dati, e facitimi 
curcari, ca staju murennu di la stanchizza, di la fami e di 

466 Con molta prestezza Guallardizza per guagghiardizza, gagliardezza.
467 Quando si videro, se ne diedero di bei sorgozzoni.

255

Fiabe novelle e racconti popolari siciliani – Vol. III 

Giuseppe Pitrè

lu sonnu, e dumani nni mangiamu lu porcu.» Lu funna­
caru ci detti a mangiari, lu fici vìviri e poi cci dissi: – 
«Va cùrcati cu mè fillu a ddabbanna;» e si iju a curcari 
puru iddu, lu funnacaru. Jamuninni però ca dopu aviri 
fattu un'uricedda di sonnu, cci vinni di pisciari, ca stava 
cripannu; sdruvillà' lu fillu di lu funnacaru e cci lu dissi. 
Chiddu cci dissi: – «Vidi ca rinali nun cci nn'è, ma 'nta 
ssa agnuni cci havi a essiri un ciascu: piscia ddà dintra, 
basta ca nun fai lavàggiu468 'n terra.» Lu picciottu truvà' 
lu ciascu e lu jinchiju chinu chinu e si avía jutu a curca­
ri: però lu fillu di lu funnacaru cci dissi: – «Staju pin­
sannu ca dumani mè patri havi a jiri 'n campagna e certu 
si purtirà lu ciascu chinu di vinu. Talè chi hai a fari: ar­
ramàzzalu 'n capu ddu murtali di petra chi è avanti la 
porta unni si curca mè patri469, e fingemu ca lu ciascu si 
rumpiu, masinnò me patri nni aggiusta li costi a tuttidui 
quannu dumani si susi.» Lu picciottu, cutulinu cutulinu, 
pillà' lu ciascu pri arramàzzarlu470. Giustu giustu cc'era 
un raggiu di luna chi trasía di lu tettu pri un pirtusu e 
jèva a battiri supra la testa di lu funnacaru chi era scafa­
ratu471. A lu picciottu dda testa cci parsi lu murtali di pe­
tra, e, tùffiti, cci arramazzàu lu ciascu. Figurativi li vuci 
di lu funnacaru ca avía la testa rutta; si misiru tutti a gri­
dari: Ajutu! Lu picciottu pri sò fortuna truvà' la porta, e 

468 Lavaggiu, in Pal. vagnatu, bagnato, umido.
469 Talè ec. Guarda un po' che hai a fare: batti (il fiasco) sul mortaio di pie­

tra che è innanzi la porta ove (presso la quale) si corica mio padre.

470 Quatto quatto, lemme lemme prese (pillà pigliò) il fiasco per buttarlo.
471 Scafaratu, di pochi capelli, quasi calvo.

256

Fiabe novelle e racconti popolari siciliani – Vol. III 

Giuseppe Pitrè

santi pedi, ajutatimi! Quannu fu fora di lu paisi, dissi 
'ntra d'iddu: «Ora, si 'nta 'na notti mi nn'hannu succidutu 
tanti, cunsidiramu chi cci havi a essiri pri l'appressu; è 
mièllu ca mi nni vaju 'nta la mè casuzza e vaju a diman­
nari pirdunu a mè patri.» Accussì fici.

Iddu campau filici e cuntenti
E nuiàutri ristamu senza nenti.

Alimena472.

VARIANTI E RISCONTRI

Un riscontro dell'aneddoto del furto del porco è in GRADI, Pro­
verbi e modi di dire dichiarati e raccontati, pag. 41 e seguenti: E 
tu Luca!

472 Raccontata da Giovannina La Pipparella cucitrice, e raccolta da M. Mes­

sina Faulisi.

257

Fiabe novelle e racconti popolari siciliani – Vol. III 

Giuseppe Pitrè

CLXIV.

Li tri Ghimmuruti.

Cc'era 'na vota un maritu e 'na mugghieri, ed avìanu 
'na picciridda. Lu maritu era jimmurutu. 'Na jurnata avía 
a pàrtiri pi affari di nigozii, ma lu primu pinseri chi appi 
fu di raccumannàricci la picciridda a la mugghieri; dici: 
– «Mugghieri mia, tuttu chiddu chi la picciridda disidi­
ra, tuttu chiddu chi voli, tuttu cci ha' a dari, 'nta lu tempu 
chi io mancu.» Lu maritu partíu, e ristau la matri cu la 
figghia. 'Na jurnata a la picciridda cci vinni lu spinnu di 
vìdiri a sò patri, e accuminzau a chianciri: «Io vogghiu a 
lu papà! A lu papà vogghiu! vogghiu a lu papà!» La 
mugghieri, arrigurdànnusi di li palori di sò maritu, ca 
tuttu chiddu chi cci addumannava la picciridda cci l'avía 
a fari passari, si pigghiau la picciridda pi la manu, si nni 
iju a li Quattru Cantuneri, e ddà si firmau a un puntu, 
aspittannu a lu primu jimmurutu chi passava. Lu primu 
jimmurutu chi passau, idda lu 'mpincíu, e cci dissi:  – 
«Signuri,   cci   haju   a   diri   'na   palora.»   –   «Cosa 
cumannati?» arrispunni lu jimmurutu. – «Io haju lu ma­
ritu, ch'assimigghia tuttu a vassia. Iddu appi a pàrtiri, e 
la prima cosa chi mi raccumannau prima di pàrtiri fu a 
sta picciridda, dicènnumi ca io avía a cunniscìnniri a tut­
ti li soi disidèrii. La picciridda ora sempri chianci, ca 
voli lu papà! Si vassìa voli favuriri a la mè casa;... am­
mènu a la picciridda cci pari ch'avissi a sò patri, e stà 

258

Fiabe novelle e racconti popolari siciliani – Vol. III 

Giuseppe Pitrè

cuntenta.» – «Tantu piaciri, cci dissi lu jimmurutu. A 
chi ura pozzu vèniri?» – «A un'ura di notti,» idda cci ri­
spusi. – «Va beni.» Lu jimmurutu si licinziau, e si nni 
iju. Nun ristau idda cuntenta; ma vosi aspittari chi nni 
passava n'àutru. E comu nni passau n'àutru, lu 'mpincíu, 
e cci fici lu stissu discursu, ch'avía fattu a lu primu. Iddu 
cci dumannau: – «Quannu pozzu vèniri?» – «A dui uri 
di notti», cci rispusi idda. Nun cuntenta di lu secunnu, 
aspetta chi nni passa n'àutru. – Passau n'àutru jimmurutu 
e lu 'mpincíu, e cci fici lu stissu discursu ch'avía fattu al­
l'àutri dui. Chiddu cci dumannau: – «A chi ura pozzu 
vèniri?» E idda cci rispusi: – «A tri uri di notti.» Ddop­
pu ch'avía fattu lu sò nigoziu, si ritira a la casa cu la pic­
ciridda. Ad un'ura di notti pricisu, veni lu primu, tuttu 
carricatu di cosi duci e pastizzotti. Comu trasíu si pig­
ghia 'mmrazza la picciridda e cci metti a fari tanti carì­
zii. Avía passatu già un'ura di notti, quantu si senti tup­
puliari la porta. Idda, tutta cunfusa, accumenza a diri: – 
«Mè maritu veni, mè maritu! Lu sapi c'havi a fari? cci 
dici a lu jimmurutu; vassía si 'nchiuj 'nta stu stipu, ca 
comu iddu trasi, io lu fazzu nèsciri a vassía.» Lu poviru 
jimmurutu si 'nfilau 'nta lu stipu, tuttu scantatu e senza 
mancu   ciatari.   Lu   secunnu   si   pigghiau   la   picciridda 
'mmrazza, accuminzau a scarricari tutti li cosi chi cci 
avía   purtatu473.   La   picciridda   era   cuntintuna.   'Ntantu 
avìanu passatu li du' uri; tuppi tuppi la porta! Idda tutta 

473 Cominciò a scaricarle (a metter fuori) tutte le coserelle che le avea por­

tate.

259

Fiabe novelle e racconti popolari siciliani – Vol. III 

Giuseppe Pitrè

cunfusa, cci dici lu stissu ch'avía dittu a lu primu, e l'àu­
tru jimmurutu si 'nfilau 'nta lu stipu senza mancu pipita­
ri. Lu terzu, beddu carricatu, si pigghia la picciridda, cci 
metti a fari tanti nòliti; idda cci priparau 'na bella cena, e 
s'avìanu misu a tavula. Ma appena avìanu misu lu primu 
vuccuni a la vucca, chi lu ròggiu di la Matrici474  sona 
quattr'uri – «Ivì! dissi la fimmina, chi focu granni! Sun­
nu quattr'uri, e stà pi vèniri mè maritu! Lu megghiu chi 
vassía pò fari è475 'nfilàrisi 'nta ddu stipu, ca quannu mè 
maritu si va a curca, io lu fazzu nèsciri, e vassía si nni 
va pi li fatti soi.» Li poviri tri jimmurutu ristàru 'nchiusi 
'ntra ddu stipu stritti comu li sardi 'ntra un varrili, senza 
parrari 'mpasimuti. Idda si iju a curcari bedda pulita cu 
la sò picciridda, e li poviri tri jimmuruti 'mpassuleru cu 
tutti li jimmi scafazzati. Lu 'nnumani idda grapi lu stipu, 
nni pigghia unu, lu ficca dintra un saccu, l'attaccau strit­
tu strittu, chiamau un picciuttunazzu, e cci dissi: – «Si tu 
va' a jetti a mari nzoccu cc'è ccà dintra, io, quannu tu 
torni, t'arrigalu deci unzi.» Chiddu, tuttu cuntenti, si càr­
rica lu saccu 'n coddu e lu iju a sdivacari a mari. Torna 
pi pigghiàrisi la prummisa. Comu arrivau, idda cci dissi: 
– «Lu jittasti?» Dici: – «Lu jittavi!» – «No, ca arrèri ag­
girau; ccà l'haju. Si tu nun lu jetti bonu, e torna arrèri 
ccà, io nun ti dugnu li deci unzi chi t'haju prummisu.» 
Lu picciottu si càrrica lu saccu 'n coddu, si nni va a 'na 
parti di mari  cchiù luntanu, lu jetta e poi cci dissi:  – 

474 L'orologio della Cattedrale.
475 Il meglio che ella (dice la donna al gobbo) possa fare è ecc.

260

Fiabe novelle e racconti popolari siciliani – Vol. III 

Giuseppe Pitrè

«Ah, videmu siddu hai a nèsciri arreri...!» Torna nni la 
signura, dicènnucci ca l'avía jittatu 'nta 'na parti di mari 
cchiù 'n funnu. – «No, lu vidi? Arreri turnau! Unni lu 
jittasti? Si turnau arreri?» Càrrica arreri lu saccu 'n cod­
du, e si nni va a n'àutru puntu di mari cchiù luntanu. Lu 
jetta e si  nni torna. Mentri caminava  s'adduna  chi un 
jimmrutu si diriggía versu la casa di la signura. Iddu, 
comu lu vitti: – «Ah, birbanti, cci dissi, arrèri stai aggi­
rannu? N'àutru viaggiu mi vô' fari fari?» Cci duna 'na li­
gnata in testa, lu pigghia prestu prestu, lu ficca dintra lu 
saccu, si lu metti 'n coddu, appizza a curriri, e lu va a 
sbalanca   a   mari.   –   «Ah!   videmu   si   tu   hai   a'ggirari 
arrèri!» Tuttu cuntenti va nni la signura, e cci dici: – 
«Signura,   'un   sapi   nenti!   Arreri   stava   aggirannu!   Io 
comu lu vitti, cci detti 'na stanga 'n testa, lu pigghiavi 
prestu   prestu,   appizzavi   a   curriri,   e   lu   jivi   a   jittari   a 
mari.»

Idda capiu ca chiddu era sò maritu, chi si stava arri­
cugghiennu: ma senza gràpiri la vucca, ha pigghiatu li 
deci unzi e cci l'ha datu.

Palermo476.

VARIANTI E RISCONTRI.

Questa novella è la stessa dei Gobbi del DONI, che leggesi nella 
55 delle sue Lettere, edizione del 1545, nella 66 di esse, edizione 
del 1546, nella 93, edizione del 1552, e nella 2 delle sue Novelle 
già pubblicate da Salv. Bongi (Lucca presso A. Fontana 1852). Il 

476 Raccolta dal prof. Carmelo Pardi.

261

Fiabe novelle e racconti popolari siciliani – Vol. III 

Giuseppe Pitrè

Doni,   però,   che   dovette   trarre   dalla   tradizione   corrente,   prima 
d'arrivare al fatto de' gobbi narra che il gobbo marito riuscì a spo­
sare Galierina figlia della regina di Sal'Inspruch per un tradimen­
to; ond'ella poi, costretta a prenderlo in isposo, lo fece morire con 
altri tre gobbi.

Lo   stesso   può   dirsi   della   favola   3   della   notte   V   dello 
STRAPAROLA, tutta in dialetto, nella quale è detto che: «Bertoldo de 
Valsabia ha tre figliuoli tutti tre gobbi e d'una stessa sembianza; 
uno de' quali è chiamato Zambon, e va per lo mondo cercando 
sua ventura, capita a Roma, e indi viene morto, e gettato nel Te­
bro con due suoi fratelli.» Questa favola per ciò che si riferisce al 
fatto dei nostri gobbi e all'astuzia della moglie per liberarsi del 
suo gobbetto, è la stessa de' nostri Tri jimmuruti.

Nella   novella   Napolitana   in   parlata   del   Pendino   edita   dal­
l'IMBRIANI col titolo. Voglio-ffà, Aggio-ffatto e vene-mm'annetta, a 
pag. 46 della Novellaja milanese, una cameriera dà ritrovi a tre si­
gnori, all'uno a due ore di notte, all'altro a tre, all'altro a quattr'o­
re; e gl'inganna tutti e tre.

Sono felicissimi partiti negli illeciti amori i chiudimenti dentro 
armadii; e i novellieri vi ricorrono a ogni bel bisogno. Vedi nella 
Novellaja milanese dell'IMBRIANI la novella fiorentina Il convento  
delle monache delle fotticchiate, pag. 79.

262

Fiabe novelle e racconti popolari siciliani – Vol. III 

Giuseppe Pitrè

CLXV.

Frà Ghinìparu.

Cc'era e cc'era 'na vota un maritu e 'na mugghieri, ric­
chi,   ma   senza   figghi:   e   un   certu   munacuneddu,   ca   si 
chiamava frà Ghinìparu jìa e vinía, comu amicu di la 
casa. 'Na bona jurnata, a lu maritu cci ciuciulìanu a l'o­
ricchi477  ca la mugghieri  si  pigghia li so' spassi  cu lu 
santu monacu; e ogni vota chi lu maritu era 'n campa­
gna,   iddi   cucìanu   'na   quadarata   di   maccarruni   e   si   li 
manciatiavanu 'nsèmmula478, a la facci di lu maritu. Pin­
sati a st'affrittu maritu si cci acchianaru li bùzzari479, a 
sta bona nova. Côtu côtu va a la casa cu un mastru mu­
raturi, e cci fa fari 'na finistredda 'nta la cucina, giustu 
darrè la tannùra480, dicennu ca sirvía pri nèsciri megghiu 
lu fumu. Poi si licènzia di la mugghieri, e parti pri la 
campagna.

La sira frà Ghinìparu e la Signura ficiru li soliti mac­
carruna, e misiru la quadàra. Frà Ghinìparu mittía ligna; 
e quannu la quadàra vugghía, metti a gridari: – «Vug­
ghi, vugghi! veni cala, Cidduzza481.» A stu puntu lu ma­
ritu, ca avía vistu e 'ntisu tuttu di darrè la finistredda, 

477 Un bel giorno susurrano all'orecchio del marito.
478 E se li mangiucchiavano insieme (manciatiari, frequentativo peggiorati­

vo di manciari).

479 Immaginate se il povero marito montasse in gangheri.
480 Giusto dietro il fornello.
481 Vugghi ecc. Già bolle (la pentola); vieni a calarvi (la pasta), Vincenza 

Cidduzza, vezzeggiativo di Ciudda (Ciulla o Vincenza).

263

Fiabe novelle e racconti popolari siciliani – Vol. III 

Giuseppe Pitrè

stenni lu vrazzu, e cci abbucca dda quadàra d'acqua vug­
ghienti supra di frà Ghinìparu. – Ciu! Ciu!482 – Frà Ghi­
nìparu stinnicchiau li pedi e muríu. – «Ivì, amara mia! 
dissi donna Cidduzza; e cu stu mortu dintra ch' hê fari? 
Si lu sapi la Giustizia!...»

Subbitu chiama la fàmula, e manna pri lu beccamor­
tu. – «Cumpari Calòriu483, si mi livati ora a stu mortu di 
dintra, vi dugnu quantu vuliti vui.»
– «E si mi 'ncontra la Giustizia?»
– «Gnurnò, cumpari, facìtimi stu piaciri, e nun dubi­

tati.»

– «'Nca voli chi cci lu levu? Mi dassi deci unzi.»
– «Deci unzi!»
– «Signura, o chissi, o la via è ccà.»
Custritta fu, la Signura sbursillau li  deci  unzi, e lu 
beccamortu si carricau a quattru pedi a lu frà Ghinìparu. 
– «Unni vaju?... unni lu portu?...» Acchiana li mura di 
lu jardinu di lu cummentu, e trasi 'ntra la nicissàriu 484. 
L'assetta beddu pulitu, a frà Ghinìparu, supra un àciu di 
chiddi, e bona notti a li sunatura!485

Cc'era frà Palìnu, lu jardinaru, ch'avía la scisa ssa not­
ti, pirchì criju ca li favi cu li vròcculi di la sira cci avìa­
nu fattu dannu486. Curri a lu nicissariu, e prima talía, pir­
chì  la liggi  di  lu cummentu  nun vulía chi  cci  fussiru 

482 Ciu! ciu! per onomatopeia, suono dell'acqua bollente fa riversarsi su fra 

Ghiniparo.

483 Compare Calogero.
484 Nicissariu, più sotto àciu, ed anche lochi, cesso.
485 Lo siede sopra un cesso di quelli, e buona notte.

264

Fiabe novelle e racconti popolari siciliani – Vol. III 

Giuseppe Pitrè

cchiù d'unu 'ntra li lochi487. Vidi, e vidi un fratellu: – 
«Ps! Ps! Fratellu! allistitivi, ca la tegnu pri forza!... Ps! 
Ps!» Ma a cu' dicía, a ssu muru?  «Ps! Ps!  Fratellu!» 
Ddocu frà Palìnu perdi la pacènzia, si scippa la sànnula, 
cci la tira a stornu a frà Ghinìparu488; e frà Ghinìparu ab­
bucca comu  un mortu  di vint'anni. – «Uh,  bonu Diu, 
ch'haju fattu!» dici chiancennu frà Palìnu: e ancora cu li 
vrachi a li manu curri pri lu beccamortu.

– «Cumpari Calòriu! prestu! sarvàtimi la vita! Tirai 
'na sannulata a frà Ghinìparu, e l'abbuccai ddà 'n terra. 
Vi lu giuru, cumpari, nun fu apposta: si nun mi sarvati 
vai, sugnu mortu.»

– «Fratuzzu meu, e si mi scontra la runna?!»
–   «Pinsàticci   vui,   basta   chi   lu   livati.   Quantu   v'hê 

dari?»

– «Su' boni vint'unzi?»
– «E d'unni l'hê pigghiari?
– «'Nca, fratuzzu, chi vi pozzu diri? Arrubbati a lu 
Cummentu e dati a mia. Chi vi pari ca a menzannotti nè­
sciu cu un mortu di contrabbannu pri menu di tantu?»

Basta, tira di ccà e tira di ddà, lu monacu appi a nè­
sciri li beddi vint'unzi, e Calòriu si carricau a frà Ghinì­
paru. Vòta la cantunera, e cc'era 'na chianca. Subbitu fa 

486 V'era Fra Paolino, il giardiniere, che avea avuta tutta notte la cacaiuola, 

perchè credo che le fave e i broccoli della sera gli aveano fatto del male.

487 Lochi, luoghi, cesso.
488 Ddocu ecc. Qui Fra Paolino perde la pazienza, si cava il sandalo, e lo 

scaglia di traverso contro Fra Ghiníparo.

265

Fiabe novelle e racconti popolari siciliani – Vol. III 

Giuseppe Pitrè

'na pinsata: assetta lu monacu darrè la porta di la chian­
ca, cci metti un piattu supra li dinòcchia, e si va a curca.

Doppu un mumentu ottu latri vinìanu a ddà chianca, 
pri arrubbari du' porci chi cc'eranu ddà dintra, scannati 
di  la  sira.  Accostanu….  –  «Santu  di  pantanuni!  genti 
cc'è darrè la porta.» – «Cu' è?» – «Un monacu.» – «Chi 
fa?» – «Havi un piattu; forsi aspetta la carni....» – «Ah, 
carugnuni! e ch' 'un ti potti sonnu? Aspetta, ca t'addur­
misciu eu489.» E ddocu tira 'na varratuna490 lu capulatru e 
lu sdivàca ddà 'n terra. Scassanu la porta di la chianca, 
s'arramòrchianu li du' porci, e a frà Ghinìparu l'appizza­
nu pri la gangularu a lu croccu di la carni.

Veni lu chianchèri cu un'ura di matinu, e trova la por­
ta scassata: trasi.... e 'n cànciu di porci trova a lu sù mo­
nacu, beddu appizzatu491. Si duna un pugnu 'n testa, e 
curri nni lu beccamortu.

– «Ccà cc'è vint'unzi, cumpari, livàtimi prestu a sta 

bestia di ccà.»

– «Cumpari, vi servu ca siti vui; e pirchì siti vui, dati­
mi quarant'unzi, e m'aviti a ringraziari sparti, a chist'u­
ra.»

– «Tinì', ccà cc'è quarant'unzi, livatimillu.»

489 Ah! carugnuni!... Ah! carogna! oh che non hai potuto prender sonno! 

Attendi un po' che ti addormento io (ti fo dormire io).

490 E ddocu ere. E qui gli di un colpo di bastone... (varratuna, accr. di var­

rata, gran colpo di varra, che è grosso bastone nodoso, bacolo).

491 Veni lu chiancheri ecc. Viene il macellaio un'ora prima del mattino e 
trova la porta scassinata; entra... e in cambio di porci trova il sor frate. bello e 
appeso.

266

Fiabe novelle e racconti popolari siciliani – Vol. III 

Giuseppe Pitrè

E lu beccamortu si càrrica arreri a frà Ghinìparu, e 
curri a lu ciumi fora lu paisi, e cci lu jetta. Pri cummina­
zioni, un poviru piscaturi avia jittatu li riti cchiù suttu­
lidda, e vinni pri tiralli. Tira, tira: – «Oh chi sunnu gra­
vusi! gran pisci cci hannu ad essiri!» Tira ancora... e ne­
sci lu sù frà Ghinìparu. – «Mannaggia l'arma di li mona­
ci!» dissi lu piscatori, e 'ncugnau a un munnizzaru pri 
suttirrariccillu, nun vulennu fari manciari la carni vattia­
ta a li pisci. Comu scalía tanticchia la munnizza, scropi 
ammucciati du' menzi porci492, chiddi stissi chi avianu 
arrubbatu li latri: e chisti du' menzi l'avianu ammucciatu 
ddocu, mentri purtavanu l'àutri a 'na campagna vicina. 
Lu piscaturi cci vinni lu cori: nesci li porci, e cci 'nfila 
lu monacu: e curri prestu pri dintra.

'Ntra stu tempu turnavanu li latri. Vennu pri li porci e 
trovanu lu monacu di la notti. – «E cu' cci lu purtau ccà? 
Chista magaría è!» – Si scantanu a tuccàrilu, e, pri liva­
risillu di davanti vannu a chiamari lu beccamortu. – «Si­
gnuri mei (chistu cci dici) ora è quasi jornu, e mi scantu 
di   la   Giustizia.   Lu   vuliti   livatu?   Datimi   cent'unzi.» 
Chiddi pri scantu ch'avianu, pagàru: e lu beccamortu si 
càrrica arreri a lu monacu. E pirchì la specia cci piacía, 
'ntra quattru sàuti lu va a jìttari dintra lu bàgghiu di la 
Signura donna Cidduzza. Si susi la criata, pri scupari lu 
bàgghiu:   –   «Ivì,   signura,   frà   Ghinìparu   arrè   ccà 

492 Comu scalia ecc. Appena rifrusta un poco la spazzatura, scopre nascosti 

due metà di porco.

267

Fiabe novelle e racconti popolari siciliani – Vol. III 

Giuseppe Pitrè

l'avemu!» La signura si metti 'ntra un mari di cunfusio­
ni, e manna subbitu arrè pri lu beccamortu.

– «Prestu, pigghiativillu, ca è jornu! Cu' cci lu purtau 

ccà?»

– «Signura, chissu qualchi diavulu è; pirchì eu lu jit­
tai 'ntra lu ciumi. Nun lu vidi ca veni sulu? Eu mi scantu 
a tuccallu.»

–   «E   vaja,   facìtimi   stu   piaciri,   vi   dugnu   quantu 

vuliti.»

–   «Signura,   l'affari   è   crimatèricu,   ed   eu   mi   scantu 
d'iddu, e di la Giustizia cchiù di cchiù, pirchì è jornu 
chiaru... Ma basta, mi dassi ducent'unzi, ed eu arrìsicu la 
mè vita pri vossía.»

S'acchiappau li ducent'unzi, e ancora curri cu frà Ghi­
nìparu 'n coddu. Junci a lu muru di lu Cummentu, e tùf­
fiti! lu sdivàca dintra la jardinu493. A stu 'stanti veni 'ntra 
l'ortu frà Palìnu, e metti a fari cruci vidennu a frà Ghinì­
paru arrèri ddà. Dinari 'un n'avía cchiù: era jornu... Chi 
pensa? Si lu càrrica iddu di bottu, lu porta 'ntra la sò 
cedda, e lu curca a lu sò lettu: pigghia 'na manata di li­
nazza, cci la metti di sutta, e duna focu. Quannu lu vidi 
menzu  arrustutu, cumenza  a gridari  – «Frà  Ghinìparu 
s'ardi!   Frà   Ghinìparu   s'ardi!»   Currinu   tutti   li   monaci, 
astùtanu lu focu, e lu trovanu un pezzu di carvuneddu. 
Ognunu si misi a diri: – «Disgrazia! Disgrazia!» E ac­
cussì finiu la storia di frà Ghinìparu.
E cu' l'ha dittu e cu' l'ha fattu diri

493 Giunge al muro del convento, e paffete! lo precipita nel giardino.

268

Fiabe novelle e racconti popolari siciliani – Vol. III 

Giuseppe Pitrè

Di la sò morti nun pozza muriri.

Borgetto494.

494 Raccontata da Francesca Leto e raccolta dal Salomone-Marino.
Il nome di Fra Genipero ricorre nell'Utile col dolce del P. CASALICCHIO. Fra 

Ghinìparu dicesi specialmente dei fanciulli irrequieti e quasi indiavolati.

269

Fiabe novelle e racconti popolari siciliani – Vol. III 

Giuseppe Pitrè

CLXVI.

Li tri Cumpari.

'Na vota cc'eranu tri cumpari, li quali vidennusi un 
juornu di festa tutti tri sfacinnati si juncieru, e duoppu 
d'avirisi fattu tanti cirimonii, ficiru un discursieddu tra 
iddi di jirisi a fari 'na divirtuta 'nsèmmula e purtàricci 
videmma  a  li  mugghieri.  Puntaru l'ura 'nta  ddu stissu 
juornu, si juncieru, e si nni jeru 'n campagna. Arrivati 
chi   fuoru   ddà,   s'assittaru   pi   abbintàrisi495  e   poi,   nun 
avennu chi fari, di cumuni cunsiensu pinsàru di jirisinni 
a caccia 'nta ddi parti vicinu pi accussì circari di putiri 
ammazzari quarchi marvizzu o àutra cosa, e mangiarisil­
lu 'nsèmmula cu li mugghieri. Si partieru, e lassaru a li 
mugghieri suli 'ntra d'iddi assittati. Li mugghieri 'nta ssu 
'stanti si divirtìanu furriannu lu stàbili, e discurrìanu pi 
l'affari suoi caminannu. Comu caminavanu si trovanu a 
taliari tutti 'nta un puntu e vìdinu 'n terra 'na gemma pri­
ziusa chi cu li rai di lu Suli spicchialïava496. Allura 'nta 
lu stissu tiempu pinsaru di calàrisi tutti tri, e circari di 
pighiarisilla cu' cci arrivava cchiù primu. Lu fattu stà ca 
una affirrau sta gemma e la fici abbìdiri a li so' cumpa­
gni,  e  chisti   la  misiru   a  taliari  cu   un  piaciri  lu  cchiù 
granni. Jamuninni poi ca chidda chi l'affirrau cchiù pri­

495 Abbintàrisi o avvintàrisi o avvinturàrisi, avventarsi, detto qui del man­

giare.

496 Spicchialïari, risplendere, verbo derivato da spicchiali, specchio, che in 

Palermo dicesi specchiu, e se ne ha il verbo spicchïari.

270

Fiabe novelle e racconti popolari siciliani – Vol. III 

Giuseppe Pitrè

mu si la vulía tèniri idda di drittu, ma li so' cumpagni si 
opposiru, e cci dissiru ca la furtuna era di tutti tri, pirchì 
tutti tri si nn'avìanu addunatu. Basta, quistioni di ccà, 
quistioni   di   ddà,   pinsaru   di   cumuni   cunsiensu   di   fari 
'nsocchi dicia l'Avvucatu. S'appattaru e dissiru tra d'iddi 
di nun cci diri nenti a li mariti, e fari tutti cosi ammuc­
ciuni. Ddà stissu puntaru l'ura di quannu eranu sfacinna­
ti pi putiri poi a lu paisi jirisi a cunsigghiari cu l'Avvu­
catu   e   fari   'nsocchi   dicía   chiddu.   La   gemma   'nta   ssu 
stanti la ficiru tèniri a chidda chi l'asciau la prima. Dop­
pu d'aviri fatta iddi tutta ssa funzioni s'arricugghieru li 
mariti cu la caccia, e cci dissiru di apparicchialla quantu 
cchiù priestu pirchì  di  già si  sintìanu  pitittu. 'Nta  ssu 
'stanti si assittaru, e, siccomu eranu sudati, si partieru pi 
lu   ciascu   cu   lu   vinu,   e   vìppiru.   Li   mugghieri   priestu 
priestu apparicchiaru la caccia, e finalmenti si misiru a 
mangiari, e discurriri di tanti cosi chi cci avìanu succi­
dutu. Misi a scurari ddu juornu di festa, e all'ura di vinti­
tri uri si misiru a cavaddu e si nni vinniru a lu paisi. Ar­
rivati stanchi, e cu li mariti a li casi, dda siritina li fim­
mini nun si pòttiru junciri pi jiri nni l'Avvucatu, e pircui 
la sarvàru pi lu dumani. A lu 'nnumani li mariti, secunnu 
lu suolitu, si nni jeru 'n campagna supra l'uomini497, e li 
fimmini arristaru suli. Si juncieru tutti tri e secunnu lu 
puntatu si nni jeru nni l'Avvucatu pi sèntiri 'nsocchi cci 
cunsigghiava. Lu fattu stà ca arrivaru ddà, e ci cuntàru 
lu fattu tali e quali comu ci avía succiessu. 'Nca l'Avvu­

497 Se ne andarono in campagna ad assistere, a sorvegliare i lavoratori.

271

Fiabe novelle e racconti popolari siciliani – Vol. III 

Giuseppe Pitrè

catu, ddoppu d'aviri datu ragiuni a tutti tri ci cunchiudíu 
ca la gioja non si putía spàrtiri pi cuntintàrisi a tutti, e 
pirciò siddu vulìanu sèntri lu sò pariri, era ca di tutti tri 
iddi si l'avía a pigghiari una, pirò 'nta stu muodu: «Vuà­
tri m'aviti dittu (ci dissi l'Avvucatu) ca siti maritati tutti 
tri, e li vostri mariti, di stu fattu nun ni sannu nenti. Ora 
si vi piaci lu mè sintimentu, io sta gioia la vulissi dari a 
chidda chi sapi fari miegghiu 'na buffuniata a sò maritu. 
Pi fari sta cosa vi dugnu tiempu tri jorna, pirò cu lu pat­
tu ca la maggiuri prisa l'haju a dicidiri io pi vidiri cu' si 
merita vera sta gioja.» Li tri fimmini arristaru cuntenti 
di la pruposta, e dda gioja la lassàru a l'Avvucatu. Si li­
cinziaru, e ci prumisiru ca a li tri jorna iddi turnavanu 
arrieri.

Li fimmini cumu niscieru di ddà si spartieru e si ni 
jeru a li casi e pinsaru ognunu la cutuliata chi putianu 
fari a li mariti. E 'nfatti a la prima, comu si arricugghíu 
lu maritu, ci vinni lu nòlitu di dirici ca ci fitía la vucca e 
nun si ci putía accustari. – «Puh! chi fetu! puh! chi fetu! 
ci dicía, arrassàtivi!» Lu maritu la taliava e ci dicía ca 
iddu   nun   ni   sintìa,   e   pircui   era   apprinsioni   d'idda.   – 
«Gnurnò, ci rispunnía la mugghieri, cu vui cchiù nun si 
ci pò accustari; io già staju murennu di lu fetu....!» – 
«Basta, stasira ti vìnniru tutti sti cosi; ddoppu chi ora 
aviemu tanti figghi, ora ti pari ca fazzu fetu.... Prima 
pirò ti paría bonu!.... Abbasta, io vuogghiu mangiari, ca 
mi sientu stancu, e mi vuogghiu curcari.» 'Nca la mug­
ghieri ci niscíu ddi cosi ch'avía priparatu, e ci stava a'd­

272

Fiabe novelle e racconti popolari siciliani – Vol. III 

Giuseppe Pitrè

dritta a ddu giru. Lu maritu ci dicía di mangiari e idda ci 
dicía ca era scuncirtata di lu fetu chi ci niscía di la vucca 
a iddu! – «Va! chi hai stasira? Vô' scippari vastunati?» 
E la mugghieri ci dicía ca nun vulía mangiari. – «'Nca 
pòrtati   lu   piattu   ddà   dintra   e   mangi   sula,   mancu!»   – 
«Nenti propria, pi stasira mi sentu làdia.» – «Mangiu io 
sulu, allura; pi chissu mi  haju a pigghiari còlari.» Lu 
maritu mangiau e poi si iju a curcari senza pinsari a nen­
ti. La mugghieri si misi a dòrmiri di l'àutra banna, senza 
vutàrisi mai di lu latu di lu maritu. Lu 'nnumani agghiur­
nau, e la mugghieri si susíu prittiempu pi aspittari a la 
fimmina di casa chi tinía, e fàrici la privinzioni. Vinni la 
fimmina, e idda s'appattau cu chidda pi fàrici diri la stis­
sa cosa a lu maritu, e fàrici accrìdiri mari e munnu. La 
fimmina trasíu, e comu lu maritu si sdruvigghiau, 'ncu­
gnau ni lu liettu cu 'na scusa, e comu ci parrau ci dissi 
ca pi lu fetu nun si ci putía accustari! – «E siti dui! allu­
ra lu maritu ci dissi. Videmu siddu ci n'è n'àutra chi dici 
la stissa cosa!» – «Ma ci dicu propria ca nun si ci pò ac­
custari, e a mia mi pari chi fussi lu scurbuticu498 chi havi 
ni li dienti vossía.» – «Giustu dici, arrispunnia la mug­
ghieri, chissu è!»

'Nca lu maritu nun putiennu sèntiri cchiù sta catania499 
e sta dispiacenza ch'avía 'n famigghia ca la mugghieri 
nun vulía mangiari nè mancu dòrmiri, pinsau di giustu 

498 Lu scurbuticu, lo scorbuto, come la nirvusa, il mal di nervi, lu scrufulu, 

la scrofola ecc.

499 Catania, in Palermo catùniu, molestia, fastidio.

273

Fiabe novelle e racconti popolari siciliani – Vol. III 

Giuseppe Pitrè

di mannàri a chiamari lu scippa-anghi500, e fàrisi munna­
ri la vucca di tutti li anghi e dienti chi avía. Si li scippau 
tutti   e   arristau   comu   un   viecchiu   sgangulatu501  senza 
mancu   putiri   cchiù   mangiari.   Allura   la   mugghieri   fu 
cuntenti, e ci piacíu lu discursu, e ci dissi ca ora era buo­
nu, e nun facía ddu gran fetu.

Lassamu a lu maritu ca ristau sgangulatu, e pigghia­
mu a l'àutra fimmina chi vulía puru la gemma. Chista, 
comu nesci lu maritu di casa, pensa di chiamari pirsuni 
e fari cunsari ni la sò 'ntrata 'na tratturia ad usu di chiddi 
di Palermu, unni nun mancava lu nenti assulutu. E ddà 
ci fici mettiri 'na gran quantità di pignati, padeddi e ta­
gàni, e poi li tratturi a giru di li furnedda, misi chi grida­
vanu: Vieni mangia! Vieni vivi!502 'Nca lu maritu poi si 

500 Scippa-anghi, cava-mole.
501 Sgangulatu, sdentato.
502 Vieni mangia! vieni vivi!
Questa maniera siciliana di gridare nelle taverne e nelle basse trattorie for­

ma l'argomento d'una novellina che mi piace di riferire:

Lu Pitralisi.

Jennu 'na vota nu Pitralisi a Palermu, pinsau di giustu di caminari strati 
strati. Arrivatu 'nta 'na porta di 'na tratturia, sintia gridari a un giuvini accussì: 
Veni mangia! Veni vivi!

Lu viddanu, pri essiri di dda terra scaltra di Pitralía, pinsau di giustu comu 
si sintía pitittu di tràsiri dda, e cumu avissi statu un signuri, si misi a chiamari 
tutti ddi pitanzi chi sapia di nnomu, ma nun n'avia manciatu mai. La sò man­
ciata durau pri qualchi tri uri. A la finuta, quannu era tipu tipu ringraziau a lu 
tratturi, e si ni iju. Lu tratturi stunatu nun sapia chi rispùnniri; ma puru ci dissi:  
– «Cumpari, ccà cc'è la nota di la spisa.» Lu viddanu fingennu lu babbu, cci ri­
spusi: – «Ccà videmma a lèiri si 'nsigna? Iu ssa cosa nun la sapia! Pirò a stu 
mumentu, finutu di mangiari, nun pozzu 'nsignàrimi a lèiri! Nun manca tempu! 
'n'àutra vota, quannu vegnu a mangiari arreri, vossía mi 'nsigna! Lu tratturi ar­

274

Fiabe novelle e racconti popolari siciliani – Vol. III 

Giuseppe Pitrè

stava pi arricogghiri, e trasíu a lu purtuni unni vitti tutti 
sti cosi, e li trattura chi ci dicìanu: – «Cumanna cosa? 
Pasta, frittura, pisci, cosi duci?» E iddu ci dicía ca nun 
vulía nenti, ed anzi l'avìanu a scusari ca avía trasutu pir­
chì si cridía ca era lu sò purtuni. Basta: si licenzia, e si 
ni va 'nta 'n'àutra strata pi circari la sò casa. Pensa pen­
sa, e poi torna arrieri ni lu sò purtuni e trasi. Allura li 
trattura ci tornanu a diri siddu cumanna cosa ca lu putìa­
nu sèrviri. Ma iddu ci dicía ca nun vulía nenti, ed avía 
sgarratu arrieri la porta pi jiri a la sò casa. Nesci di ddà, 
e metti a taliari: – «Ma diavulu, dicía, nun su' chisti li 
me' finistruna? Iddu chi sugnu pazzu stasira, o nun viju 
propria? Ora ci trasu arrieri e mi ci haju a sciarriari.» 
Trasi, e li trattura allura pronti ci dissiru: – «'Nca chi ar­
rieri   vinni   vossía?   Nudda   cosa   cumanna?   Chi   havi 
'nsumma?» – «Gnurnò, nun vuogghiu nenti, haju sgarra­
tu tri voti la porta di la mè casa, e pirciò m'àti a cumpà­

ristau alluccutu; dici: – «'Un tanti chiacchiari: chista è la nota di quantu mi avi­
ti a pagari pi la spisa!» –

Oh, rispusi lu Pitralisi, mi l'avissi dittu prima vossía; ca iu allura nun ci 
avissi vinutu! Iu sintiu vanniari: Veni mangia! Veni vivi! e pirciò mi cridía di 
essiri tutti cosi franchi!» – «Putía essiri, rispusi lu tratturi, quannu iu era patri 
vostru, o puru chi la spisa nun custassi nenti, e iu mi sagrificassi ad apparic­
chiari pi ssa bedda vostra facci!... Amicu, vi dicu a lu bonu di vulirimi pagari 
subbitu!» Lu Pitralisi ci rispusi: – «Iu li mei ragiuni già ci l'haju dittu, nun c'è 
bisognu di parrari ancora.» – «'Nca chissu è, rispusi lu tratturi, ca vuliti li cosi 
franchi! – Pigghia ssu vastuni, cci dissi a lu giuvini, quantu ci ni dugnu dui, 
franchi.» Chiudiu la porta, e lu fici unni moddu e unni duru. Poi lu lassau jiri. 
Nisciutu fora, lu vittiru li vastasi, e vidennu ca era tuttu scurciatu ni la facci e 
avía l'occhi pri fora, ci misiru a fari tutti la baja, e lu sbriugnavanu. Iddu subbi­
tu ci rispusi: – «Nun mi taliati la facci e l'occhi: taliatimi cchiù tostu la panza!» 
E si ni iju. (Polizzi Generosa).

275

Fiabe novelle e racconti popolari siciliani – Vol. III 

Giuseppe Pitrè

tiri.» Niscíu di ddà, e pinsau di jirisinni ni la casa di sò 
cugnatu pi cuntàrici la cosa e curcàrisi ddà almenu pi 'na 
sira. Tuppiau la porta di sò cugnatu, e sò suoru ci iju a 
gràpiri   spijànnuci   siddu   ci   avía   succiessu   cosa.   Iddu 
mienzu arrabbiatu ci cuntau la cosa senza putirisinni pir­
suàdiri. Lu cugnatu allura ci fici curaggiu e ci dissi di jì­
rici 'nsèmmula cu iddu pi vîdri siddu ci succidía la stissa 
cosa. Caminanu caminanu, e arrivanu ddà. – «È veru ca 
è chista la mè  casa?  iddu ci  dicía a lu cugnatu. 'Nca 
comu va ca nun trovu a mè mugghieri, e a li me' figghi, 
ed anzi mi ni mannanu dicennumi ca chista nun è casa 
ca è tratturia?» – «Ora tuppulíu io, ci dissi lu cugnatu, e 
vidiemu chi mi dicinu.» Tuppuliau, e li trattura subbitu 
ci grapièru la porta diciènnuci siddu li signuri cuman­
nassiru cosa chi iddi li putìanu sèrviri. Allura chiddu ci 
rispusi ca nun vulía nenti, ma circava la casa di sò suo­
ru. Li trattura ci dissiru ca ddà nun era casa, ma trattu­
ria: e nun sapianu di suoru nè di frati. Ddoppu ssa cosa 
iddu ci dumannau scusa e si ni iju. Li trattura, pigghian­
nu di susu, dicìanu tra iddi, pi quantu chiddi lu putìanu 
sêntri: – «Chi su' pazzi o 'mbriachi? Stasira nun ni fannu 
dòrmiri.» Li du' cugnati comu sintieru ssa cosa, dissiru 
tra iddi ca nun era giustu di cchiù siddialli pi dda siriti­
na, ma jirisinni a la casa e curcàrisi ddà, pirchì si duvía­
nu arricògghiri. – «Nun vi scantati, ci dissi lu cugnatu 
all'àutru ch' 'un truvava la casa; cà dumani vi la fazzu 
truvari io la casa a lu lustru di lu jornu.» S'arricugghie­

276

Fiabe novelle e racconti popolari siciliani – Vol. III 

Giuseppe Pitrè

ru; e cuntaru la cosa unu a sò mugghieri e l'àutru a la 
suoru. Si curcàru e si mìsiru a dòrmiri.

Jamu ora a la mugghieri di lu cugnatu ca si sintíu la 
cosa ca sò maritu circava la casa, e idda ridía. Detti or­
dini chi livassiru la tratturía prima di fari jornu, pi quan­
tu putia tràsiri sò maritu lu 'nnumani secunnu lu suolitu. 
Chiddi si pigghiaru tutti cosi e si ni jeru. A lu 'nnumani 
lu maritu si licinziau cu la suoru e lu cugnatu, e si ni iju 
pi truvari a la mugghieri ni la casa cu li figghi. Arrivau, 
e misi a taliari li finistruna pi vîdri siddu sgarrava comu 
la sira, ca scàngiu di 'nfilarisi ni la sò casa, trasíu ni la 
tratturia. Basta, grapíu, e misi a taliari ddà dintra unni 
nun vitti cchiù nenti e nun truvau a nuddu. Acchianava, 
e nun si putía cunsulari comu dda siritina si avía pututu 
perdiri. – «Forsi  io era 'mbriacu!...» dicía idda stissu. 
Arrivau susu, e comu la mugghieri lu vitti ci misi a leg­
giri li corna503 pirchì la sira nun si avía arricugghiutu. – 
«Sì, tu ha' a pigghiari primu, ci dicía lu maritu: tu nun 
sai ca io vinni tri voti, e sempri truvava tratturia, e mi ni 
mannavanu!» Abbasta: ognunu sintíu li ragiuni di l'àu­
tru, e lu maritu cu la mugghieri ficiru paci.

Ora arristava a la terza a fari la sò buffuniata a lu ma­
ritu. E chi fa! Sapía ca sò maritu era divotu cu li monaci 
Cappuccini, ca spissu ci dava a mangiari, e ci dava li­
mosina. Dissi: – «Nun c'è miegghiu di appattàrimi cu lu 
fratellu, e fari 'n'eterna buffuniata a mè maritu quantu si 
n'havi a rigurdari 'na vota pi sempri!» Chiamau a lu fra­

503 Leggiri li corna a unu, rinfacciare una cosa a uno, rimproverarlo.

277

Fiabe novelle e racconti popolari siciliani – Vol. III 

Giuseppe Pitrè

tellu, ci cuntau la storia, e ci prumisi un tantu pi cummi­
nari 'na minchiuniata a sò maritu. Pinsàru ca nun c'era 
miegghiu di dàrici lu lòppiu, e mentri iddu si addurmisci 
a 'na banna, fàllu attruvari poi a n'àutra banna. Dunca cu 
'na scusa di aspittari a iddu e farisi 'na scialata 'n campa­
gna, lu fratellu s'arristau ddà dintra ad aspittallu. S'arri­
cugghíu lu maritu, e comu vitti lu fratellu ci fici tanti ci­
rimonii comu lu suolitu. Allura lu fratellu ci dissi ca du­
vìanu  jiri   'n campagna   'nsèmmula   a  divèrtisi.  Puntàru 
l'ura, e 'nta stu mentri lu fratellu priparau la spisa, e lu 
vinu, e lu lòppiu, e lu iju a pigghiari. Arrivati chi fôru 'n 
campagna, lu fratellu lu facía caminari a ddu stabili sta­
bili cu lu pinseri sempri di fàllu addivèrtiri. Ma ad una 
certa ura, quannu s'avía fattu tardu, lu fratellu 'nta lu 
vinu chi avía a fari vìviri a iddu ci misi 'na quantità di 
lòppiu e ci lu fici viviri. Poi, comu s'avía fattu notti, ci 
dissi siddu iddu avía piaciri di jirisinni a lu paisi. Di cu­
muni cunsiensu partieru e si ni jeru a la casa n'iddu. Lu 
fratellu   'nta  'n'ucchiata   fici  'nsinga  a  la   mugghieri,  ca 
avía fattu tutti cosi, e chi a quarchi àutra menz'ura lu 
maritu si duvía addurmìsciri. 'Nfatti, mentri lu fratellu 
era ddà, iddu s'addurmiscíu, e misi a dòrmiri a suonnu 
'nchinu. Allura la mugghieri tutta prijata cunfurtava a lu 
fratellu di fari tutti cosi, ca pi iddu a lu 'nnumani c'era 
un buonu cumplimentu. Lu fratellu si lu carricau e lu 
purtau a lu Cummientu. Grapíu e ammucciuni di tutti lu 
purtau ni la sò cedda. Lu jittau ni lu liettu, e lu vistíu di 
li robbi di monacu. Poi pi tutta la nuttata si ci misi a lu 

278

Fiabe novelle e racconti popolari siciliani – Vol. III 

Giuseppe Pitrè

capizzu. Viersu a li sett'uri, si misi a sdruvigghiari e si 
vutava di l'àutra banna di lu liettu sfurriannu li vrazza pi 
circari a la mugghieri; e dicía: – «O mugghieri mia!» 
L'uocchi iddu ancora nun l'avía graputu, e pirciò si cri­
día ca era ni la sò casa e ni lu liettu cu sò mugghieri. Ma 
quali fu la maravigghia ca quannu metti a tantiari504 an­
cora scànciu di la mugghieri afferra la varva di lu fratel­
lu chi si metti a jittari aggratti505 pi fàllu spavintari. Allu­
ra chiddu  di lu liettu si spingíu spavintatu, e taliannusi 
tuttu si vidi vistutu di monacu e lu fratellu a capizzu. Cu 
tanti d'uocchi lu misi a taliari, e ci dumannava pirchì si 
truvava ddà di sta manera, mentri chi la notti iddu s'avía 
curcatu ni la sò casa. Allura lu fratellu ci dissi ca iddu la 
nuttata avía mututu, e l'avianu purtatu ddà pi fàrici l'es­
sequii. Li robbi di monacu ci l'avianu misu pi l'affizzio­
ni chi iddu avía a li monaci e a lu Cummientu. 'Ntantu 
lu fratellu fingènnusi  lu 'ntunatu spijava a iddu comu 
avía statu lu fattu ca la notti avía murutu, e ora avía risu­
scitatu! – «Chi sàcciu, ci rispusi chiddu; basta, fàcitimi 
jiri a la casa vivu, e puoi comu fu fu. Si livau li robbi di 
monacu e si  vistíu cu chiddi d'iddu arrieri pi jirisinni 
dintra, unni poi fici 'na malatia pi lu spavientu.

Li mugghieri 'nta stu muodu avìanu fattu tutti tri la sò 
prisa, e s'aspettava sapiri quali era la cchiù grossa buffu­
niata. Lu 'nnumani si juncieru arrieri ammucciuni di li 
mariti, e si ni jeru ni l'Avvucatu a cuntàrici lu fattu. Al­

504 Tantïari, andar tentoni.
505 Aggratti, grida.

279

Fiabe novelle e racconti popolari siciliani – Vol. III 

Giuseppe Pitrè

l'Avvucatu ci piacieru tutti: chiddu di la tratturia ci pia­
cíu: chiddu di lu monacu puru506; ma lu cchiù grossu ci 
parsi chiddu di li anghi, pirchì chiddu chi nun truvau la 
casa a lu 'nnumani l'asciau: chiddu chi fu vistutu mona­
cu, cu tuttu ca cadíu malatu, si spugghiau; ma chiddu 
chi si fici scippàri li anghi, nun appi comu fari. Pirciò a 
chidda ci detti la gioia.

Cerda507.

VARIANTI E RISCONTRI

Li tri burli (Palermo).

Tre principesse trovarono tutte insieme un anello prezioso, e se 
lo contrastavano. Per uscir di lite lo misero in mano a un giudice, 
il quale lo promise a chi di esse farebbe la miglior corbellatura al 
proprio marito. La prima principessa fe' cavar le mole al marito 
dandogli a credere che per guasto de' denti gli puzzasse l'alito. La 
seconda, uscita col marito, fe' alzare un muro nella via della sua 
casa: tanto che tornati dal teatro, esso fu quasi per ammattire non 
sapendo trovar la casa e volendo acquietare la moglie che simula­
va spavento per quel fatto. La terza fe' portare il marito oppiato in 
un convento, ov'egli vestito da frate fu costretto, svegliato, ad an­
dare in coro, e a servir messa, sbalordito sempre; se non che ac­
cortosi in Chiesa de' suoi figli, buttò via le ampolle, e corse ad ab­
bracciarli, e con loro ad abbracciar la moglie.

Il giudice aggiudicò il premio alla principessa che seppe muta­

re in frate il marito (Sappi cantari monacu a sò maritu).

506 Quello del frate pure.
507 Raccolta dal sig. G. Vincenzo Marotta.

280

Fiabe novelle e racconti popolari siciliani – Vol. III 

Giuseppe Pitrè

Per un bel tratto simile all'argomento della favola 1. notte VIII 
dello  STRAPAROLA: «Tre furfanti s'accompagnano insieme per an­
dare a Parma, e per strada trovano una gemma e tra loro vengono 
in contentione di chi esser debba. Un gentil uomo pronuncia do­
ver esser di colui che farà la più poltronesca prodezza, e la causa 
rimane indiscussa.»

La stessa novella corre già in una Historia nova di tre Donne  
che ogni una fece una beffa al suo marito per guadagnar uno  
anello: nuovamente ristampata. (Firenze l'anno del nostro Signo­
re, MDLVIII), che venne ristampata più volte nel sec. XVII.

Il fondo della presente novella è una cornice nella quale si so­
gliono racchiudere tre novelle, per lo più differenti secondo i luo­
ghi nei quali si racconta. Anche in Sicilia il rinvenimento d'una 
gemma e l'appello a un giudice forma il fondo di tre novelle rac­
contate da ciascuna delle tre che pretendono la gemma. Queste 
novelle, invero  molto  libere,  riferiscono le arti  messe dalle  tre 
donne nel far meglio le fuse torte a' mariti. E questo solo cenno 
basti.

Molti novellieri italiani hanno trattato quando l'una e quando 
l'altra di tali novelle; l'ultima delle quali, quella cioè del marito 
convertito in frate, trovasi raccontata come tradizione bolognese 
nelle Novelle di FRANCESCO ZAMBRINI, (Imola tip. di Ignazio Galeati 
1871). nov. IX: «Certi giovani bolognesi fanno una piacevele bef­
fa ad Ambrogiuolo Falananna fornaio, con quel che segue.

281

Fiabe novelle e racconti popolari siciliani – Vol. III 

Giuseppe Pitrè

CLXVII.

Lu Zannu508.

'Na vota si cunta ca c'era un poviru viddanu, carricatu 
di tanta famigghia, ca nun sapía chi fari pi trâri avanti 
comu tutti l'àutri. Iddu nun avia àutru chi un pizzuddu di 
siminatu, e un jornu, nun avennu chi fari dintra, si ni iju 
a zappuliàrisi ddu lavuri509. Mentri chi travagghiava pin­
sava sempri a li so' scarsizzi, e si lamintava ca la furtuna 
nun l'ajutava mai. Va a succedi ca mentri zappava nesci 
di lu tirrenu un gran scursuni510, chi si misi a 'nturciunïà­
ri avanti d'iddu. Lu viddanu allura siccomu jia 'n cerca 
di la Furtuna, misi a gridari ca già l'avía asciatu, e stu 
scursuni era la sò ricchizza. Basta, subbitu subbitu l'af­
firrau cu lu scappulareddu e lu tinni agghiummaratu ddà
511. Lassau di travagghiari, e si ni iju ni la sò casa a cun­
tari lu fattu a la sò famigghia. Sò muggheri e li so' figghi 
si misiru a ridiri, pirchì vittiru ca iddu si misi 'n testa di 
vuliri jiri a fari furtuna a ssi paisi paisi. Pirò iddu nun si 
pirdia di curaggiu, e la prima cosa chi pinsau di fari fu 
di jirisi a'ccattari la cascittina e méttiri dintra lu scursu­
ni. Si licinziau cu la mugghieri, e cu li figghi (tutti fa­

508 Lu zannu, il cerretano. In Sicilia i cerretani vanno con un cassettino, 
dentro il quale dànno a credere essere un serpente velenoso chiamato scorsone.

509 Lavuri, s. m. seminato.
510 Scursuni, scorsone.
511 L'afferrò buttan[do]gli addosso lo scapolarino, e lo tenne ravvolto con 

esso.

282

Fiabe novelle e racconti popolari siciliani – Vol. III 

Giuseppe Pitrè

cennu un casa di diavulu ca nun lu vulianu fari pàrtiri), e 
si  ni  iju. Misi  a caminari  cu la cascittina 'n coddu, e 
'mmenzu la via 'ncuntrau a un Capitanu cu tanti Uffizia­
li. Lu viddanu si chiamava  Griddu Pintu. Lu Capitanu 
lu vitti di luntanu, e si critti veru ca era quarchi zannu, 
chi nui dicemu Annimina-vinturi512. S'appattau cu l'uffi­
ziali, e si misi 'n testa di fàrici a stu zannu 'na gran min­
chiunïata. Pigghia un griddu di 'n terra, e si lu misi din­
tra lu pugnu ammucciuni di tutti. Poi si assittau ed aspit­
tau cu tutti l'àutri a lu zannu quannu passava. Lu zannu 
arrivau a giru di tutti ddi signuri, e li riviriu. Allura lu 
Capitanu lu chiamau, e ci dissi: – «Tu chi vai facennu? 
chi arti fai?» E iddu allura ci dissi: – «Sugnu un poviru 
zannu, e caminu pi abbuscàrimi la spisa ca sugnu mortu 
di fami.» – «Va beni, rispusi lu Capitanu, 'sennu ca si' 
zannu mi ha' a'nniminari chi cosa tegnu iu dintra stu pu­
gnu, vasinnò pi tia c'è guai.» Allura lu viddanu si misi 'n 
granni cunfusioni e dissi: – «Oh, poviru Griddu Pintu, 
'nta quali manu 'ngagghiasti!!» Lu viddanu sintía diri a 
iddu stissu, chi a mala pena nisciutu di la casa, era già 'n 
prîculu di aviri livata la vita. – «Oh, poviru Griddu Pin­
tu, 'nta quali manu 'ngagghiasti!!» Lu Capitanu, mara­
vigghiatu,   grapiu   lu   pugnu   e   fici   vidiri   lu   griddu.   – 
«Prosita, prosita!» ci dissiru tutti; e lu Capitanu niscíu 
lu porta-munita e ci fici un bellu cumplimentu. Lu vid­
danu   tuttu   prijatu,   facía   abbidiri   ca   pi   iddu   nun   c'era 
cosa chi nun putía annimininari pri la gran scienza chi 

512 Che noi chiamiamo indovina-venture.
283

Fiabe novelle e racconti popolari siciliani – Vol. III 

Giuseppe Pitrè

avía. Si licinzía cu tutti chiddi, l'arringraziau, e sicutau 
sulu la via pi lu paisi primu chi scuntrava. Pi via jia di­
cennu: – «Scursuneddu miu, tu sulu mi pò' ajutari; cu 
aviri a tia iu haju la mè furtuna! Oh quantu ti vogghiu 
beni, scursuneddu miu!»

Camina camina, e arriva 'nta ddu datu paisi vicinu. Lu 
Capitanu cu l'àutri uffiziali capitaru puru a lu paisi unni 
si firmau lu zannu, pirchì eranu di risidenza ddà, e sic­
comu avía la mugghieri gràvita, lu 'nnumani mannau a 
chiamari a lu zannu chi vinissi prestu ca lu vulia lu Ca­
pitanu. Lu zannu a la chiamata nun si potti nigari e pi 
'na parti era cuntenti ca ci avianu pigghiatu opinioni, ma 
pi 'n'àutra parti si scantava ca nun ci anzirtava 'nsocchi 
vulía sapiri lu Capitanu, iddu lu facía fucilari. – «Abba­
sta, comu arrinesci è bonu, dicía lu viddanu; la prima 
m'arriniscíu, e ora speru ca m'havi a rinèsciri la secun­
na.» Lu trabbanti513 lu purtau ni lu Capitanu, e lu Capita­
nu lu ricivíu cu tanti cirimonii, e lu fici assittari. Doppu 
un pizzuddu ci dissi: – «Vidi ca iu haju la mugghieri 
gràvita, e 'ntantu haju 'na curiusità di sapiri mè mug­
ghieri siddu m'havi a fari màsculu o fimmina.» Lu zu 
Pintu allura si misi a raspari la testa, e si misi 'n granni 
cunfusioni. Poi dicía tra iddu: – «Siddu nun ci l'ansertu, 
vidi comu m'havi a finiri!... – Adunca Signur Capitanu, 
facissi nèsciri a sò mugghieri, e la facissi vèniri ccà.» La 
Capitanissa ca sapía la cosa niscíu e si iju a mettiri a 
giru di lu zannu. Lu Capitanu aspittava chi iddu ci assi­

513 Trabbanti, soldato addetto al servizio d'un uffiziale.

284

Fiabe novelle e racconti popolari siciliani – Vol. III 

Giuseppe Pitrè

curassi qual'era la criatura ch'avía a nasciri. Lu zannu al­
lura ci dissi a la Capitanissa di passiari 'nta la càmmara 
pi quantu iddu putissi assirvari beni la cosa chi si disia­
va sapiri. La Capitanissa passiava di ccà, e iddu viden­
nuci lu ciancu ci dicía passiari di ddà, e vidennu l'àutru 
ciancu e ci dicia ca facía fimmina. Lu Capitanu lu talia­
va cridennusi ca lu vulía buffuniari. – «'Nsumma, ci dis­
si, chi minchiuni siti! ccà aviti a diri la virità, vasinnò la 
vostra testa si ni va!» 'Nca lu zannu ci dissi di passiari 
arreri, e poi conchiudia ca di ccà ci paría màsculu, e di 
ddà fimmina. Lu Capitanu a sta cosa si 'ncuitau, e ci det­
ti lu castíu di stari carzaratu pi ddi jorna chi sò mugghie­
ri parturía, e si vidía la virità.

Lu fintu zannu allura si cunfusi, e si cridía ca era jun­
ta l'ura d'appizzàrici la vita. Doppu deci jorna la Capita­
nissa parturíu, e si va a cummina ca fa un màsculu e 'na 
fimmina. Allura lu Capitanu arristau alluccutu, e man­
nau a chiamari a tutti l'uffiziali pi farici vidiri comu lu 
zannu anniminava veru li cosi, e nun era un munzigna­
ru. Subbitu ordina chi scarzarassiru lu zannu e lu purtas­
siru avanti d'iddu. Li sbirri ci lu purtàru, e comu trasíu 
sintíu 'na battuta di manu ginirali e un gran pròsita. Al­
lura lu zannu spijau chi cosa avissi succidutu, e lu Capi­
tanu ci dissi ca iddu veru avía 'nniminatu 'nsocchi avia­
nu a nàsciri.

Lu zannu, doppu d'aviri vistu a li criaturi, si fici tantu, 
e   pigghiannu   gran   curaggiu   ci   dissi   a   lu   Capitanu:   – 
«Ma ci pari ca iu nun la vidía! apposta iu ci dicía ca 

285

Fiabe novelle e racconti popolari siciliani – Vol. III 

Giuseppe Pitrè

quannu passiava di ccà era fimmina, e quannu passiava 
di ddà era màsculu.» – «Beni, rispusi lu Capitanu, v'haju 
pigghiatu la granni opinioni.» E accussì ci fici n'àutru 
bonu cumplimentu. Lu zannu si licinziau, e si ni iju rin­
graziannulu. La nutizia curríu pi lu paisi, e ognunu avía 
curisità di canusciri a l'Annimina-vinturi.

Va a succedi ca a la Riggina ci arrubbaru n'aneddu di 
brillanti, e fratantu nun si putía sapiri lu comu, e cui fu. 
Lu Re era misu 'n gran custirnazioni, e n'avía gran rab­
bia di stu fattu. S'attruvau a sèntiri sta cosa lu Capitanu, 
e iju subbitu ni lu Re dicennuci ca s'adduvía attruvari, 
pirchì ni lu paisi c'era lu zannu chi avía datu provi di sò 
sapiri. Subbitu lu Re urdinau chi circassiru a stu zannu e 
lu purtassiru a Palazzu. Lu truvaru, e ci lu purtaru. Mi 
scurdai di diri ca era tempu di 'mmernu e chiuvía, percui 
chiddu poviru diavulu ci arrivau tuttu vagnatu. Lu Re 
subbitu detti ordini chi ci purtassiru 'nsocchi vulía iddu 
pi risturallu. Lu viddanu allura chiamau lu luci pi asciu­
càrisi514, e 'na bona buttigghia di vinu pi fari culazioni. 
Ci  purtaru ssi  cosi, e lu lassàru  sulu a libirtà 'nta 'na 
càmmara.  Lu  zannu  si   spugghiau  nudu,  e  appizzau   li 
robbi 'nta un curdinu chi c'era ddà. Ci misi la bracera di 
sutta, e li càusi comu si jìanu asciucannu, vintuliavanu. 
Iddu aspittau lu luci, taliava li càusi e dicia: – «Ammà­
tula jiti e viniti, ca dumani cacari v'aviti!515» E sempri 
514 Il villano (l'indovina-venture) ordinò allora del fuoco per asciugarsi.
515 Ammmàtula ecc. Invano andate e venite, poichè domani vi sporcherete 
di nuovo. (Questo egli dicea a' calzoni che, asciugati, si moveano appesi alla 
funicella. Ma intanto i servi siccome erano stati i ladri dell'anello della regina, 

286

Fiabe novelle e racconti popolari siciliani – Vol. III 

Giuseppe Pitrè

sicutava la stissa storia. Li servi passavanu e spassavanu 
di la càmmara, e sintievanu diri sta storia. L'aneddu si 
l'avianu pigghiatu li servi, e comu sintianu diri ssi palori 
a lu 'nnimina-vinturi, si facianu 'nsinga tra iddi, e dicia­
nu: – «Viditi chi ni dici? Sa chi n'havi ad essiri di nui 
dumani!...» Ascutavanu, e sintianu ca iddu dicía sempri 
la stissa cosa. Basta, li servi cridiennu ca cchiù nun si 
putianu ammucciari e nun sapianu comu cci finía, jeru 
tutti ni la càmmara di lu 'nnimina-vinturi, e ci jeru pi 
piatà e misiricordia dicennu ca ci cunsignavanu l'aned­
du; abbasta chi iddu ci sarvava la vita, e nun dicía l'affa­
ri. – «Nui semu a li so' manu, ci dissiru, e sapemu lu ta­
lentu  di   vossía,   ca  nun  n'havi  cchiù   unni   arrivari!»  – 
«Beni, ci rispusi lu zannu, giacchì vuàtri senza bisognu 
di dumani fàrivi cunnannari di lu Re, aviti purtatu l'a­
neddu a mia, iu vi sarvirò la vita, e vi prumettu ca si fa­
citi chiddu chi vi dicu iu, vuàtri nun sariti vintuliati pi 
nenti516.» – «Chi dici vossia,» cci rispunnieru tutti. – «Io 
vi dicu di jiri a pigghiari chidd'oca nìura chi cc'è 'nta lu 
bàgghiu, e poi mèttila 'nt'òn puntu arritrâtu e farici ag­
ghiùttiri l'anieddu517. Siddu chistu nun lu faciti, allura vi 
dicu ca vuliti appizzari la vita.» `Nca chiddi allura jeru a 

credettero che egli, sapendo vedere le cose occulte, conoscesse chi di loro 
avesse fatto il furto, e però li minacciasse che il domani sarebbero scoperti, e 
dalla paura si sporcherebbero di sotto).

516 Voialtri non sarete toccati per niente (non avrete torto un capello).
517 Iu vi dicu ecc. Io vi dico che andiate a prendere quell'oca nera che v'è 
dentro il cortile; e poi la mettiate in un sito ritirato (recondito,) e le facciate in­
ghiottire l'anello.

287

Fiabe novelle e racconti popolari siciliani – Vol. III 

Giuseppe Pitrè

pigghiari l'oca nìura di lu bàgghiu di lu Re e tantu ficiru 
'nsinu   a   quannu   ci   ficiru   agghiuttiri   l'anieddu.   Jeru   a 
purtari la nutizia a lu zannu, e iddu li licinziau dicènnuci 
ca nun vulía cchiù nenti. Cunsidiramu chiddi quantu rin­
graziamenti ci pottíru fari, e si ni jeru.

Allura lu zannu quannu si vitti sulu, si misi a ridiri, e 
dicía: – «'Nsinu a la terza vota ní sugnu certu di aviri ar­
rinisciutu la facenna. Sta vota propria nun mi lu fugura­
va ca pi parrari sulu, m'avía a succediri accussì.»

Abbasta, si curcau cuntenti e sicuru di lu cumplimen­

tu chi ci avía a fari lu Re lu 'nnumani.

Agghiurnau, e lu Re mannau a chiamari subbitu a lu 
zannu, ca si pirdía tempu 'nta la casa, lu Re ci facía liva­
ri la testa. Lu zannu allura rispusi ca nun c'era mutivu di 
fari lu Re tanta battaría, pirchì lu zannu l'aneddu l'avía 
fattu truvari! – «È truvatu dunca l'aneddu!» rispusi lu 
Re. – «È truvatu!» ci dissi lu zannu. – «Adunca jitilu a 
pigghiàri!» – «Ora, dici lu zannu, Sò Maistà si havi a vì­
diri 'na specia curiusa! Pirmetti chi iu a nnomu sò cu­
mannassi a stu servu?» – «Faciti cu libirtà!» – «'Nca vui 
aviti a scinniri ni lu bàgghiu, ed aviti a pigghiari l'oca 
chi vi dicu iu.» Scinníu jusu lu servu, e poi taliava a lu 
zannu pi vìdiri siddu ci anzirtava l'oca. Basta, pigghiau 
l'oca nìura e ci la purtau. Comu lu zannu l'appi 'nta li 
manu, ci dissi a lu Re siddu vulía chi dassi morti all'oca 
pi putiri pigghiari l'aneddu. Lu Re allura ci rispusi: – 
«Iddu chi è dintra l'oca l'aneddu? Chi si lu mangiau?» 
«Sicuru, rispusi lu zannu, l'oca l'ha fattu lu latruciniu!» 

288

Fiabe novelle e racconti popolari siciliani – Vol. III 

Giuseppe Pitrè

– «Allura ammazzatila!» urdinau lu Re. Lu zannu la det­
ti a li servi e ci dissi di tagghiàrici la testa. Ci tagghiàru 
la testa, e iddu poi c'un cuteddu ci tagghiau la gula, unni 
poi tali e quali truvau l'anieddu. Pigghiaru lu vacìli, lu 
lavaru beni, e lu cunsignaru a la Riggina, ca ci parsi pro­
pria un miraculu. Lu Re allura si furmau di lu zannu 'na 
bona opinioni, ci fici tèniri li cchiù granni pranzi e poi 
cci detti un 'mpiegu, e accussì iddu si richiamau la fa­
migghia, e trâu avanti senza jiri appressu di nuddu.

Favula ditta, favula scritta,
Diciti la vostra, ca la mia è ditta.

Polizzi-Generosa518.

518 Raccolta dal sig. Vincenzo Gialongo.
289

Fiabe novelle e racconti popolari siciliani – Vol. III 

Giuseppe Pitrè

CLXVIII.

Lu Principi.

C'era 'na vota, comu  vurrissimu  diri  a Palermu,  un 
Principi; stu Principi fici vanniari pri la città cui vulissi 
stari cu iddu pri gnuri519. Pinsati comu curreru tanti allu­
ra vulennusi appristari cu tanti cirimonii a lu Principi! 
Ma chiddu ci dissi: – «Cu mia senza tanti cirimonii; cui 
vo' stari cu mia, lu pattu è ca murennu un cavaddu, iddu 
havi   a   muriri   vidè,   pirchì   iu   lu   fazzu   ammazzari!»   – 
«Bonu!   rispunníu   chiddu   chi   avía   ad   essiri   gnuri! 
bonu!... bonu!... 'Nca mentri chi Vostra 'Ccillenza dici 
accussì, accussì si fazza!» Cunvinniru a lu pattu, e lu 
garzuni si misi 'n pusessu. Quannu poi cu lu tempu li ca­
vaddi 'nvicchìjanu, lu gnuri si mittia lu cori a 'n'agnuni; 
e dicía iddu: – «Ora ca li cavaddi su' vecchi, e 'n piriculu 
di muriri, ora sì ca si avvicina la mè morti.» Basta, pri 
abbriviari, jennu 'na matina lu gnuri ni la stadda, truvau 
un   cavaddu   mortu!   A   sta   vista,   mischinu!   si   misi   a 
chiànciri: – «Comu fazzu!» dicia, e pigghiava cunsig­
ghiu di li genti; li genti lu cunsigghiavanu di jiri ni lu 
Principi, e nun si scantari di nenti, chi lu Principi nun 
vulía essiri tantu crudili. 'Nca lu gnuri, pri nun sapiri di 
littra520, malu cunsigghiatu ci iju: e ci dissi: – «'Ccillen­

519 Gnuri, cocchiere.
520 Pri nun sapiri di littra, o Pi nun sapiri leggiri e scriviri, come se il conto 

non fosse il suo.

290

Fiabe novelle e racconti popolari siciliani – Vol. III 

Giuseppe Pitrè

za, già nun haju chi fari; lu cavaddu è mortu!..» – «Mor­
tu? rispusi lu Principi; mortu? tu lu dici chissu!.. lu mè 
cavaddu nè mangia, nè vivi, nè dormi!» – «'Nca dunchi 
è mortu;» rispusi arreri lu gnuri.– «No, tu dici chissu, ci 
dissi la Principi. Lu mè cavaddu, ti dissi iu, ca nè man­
gia, nè vivi, nè dormi.» – «'Nca mentri chi è accussì, 
comu dici voscenza allura!.. iu mi ni vaju!» – «No, ci 
dissi  lu Principi, tu nun ti ni pôi jiri, ora ti dugnu la 
pena.» Allura cumanna chi si fucilassi. Si fucilau, e ac­
cussì si cumpíu la scena di stu 'nfilici. Poi lu Principi si 
pruvitti arreri di n'àutru gnuri, facènnuci lu stissu pattu. 
Cu lu tempu poi ci successi lu stissu fattu di lu primu, 
ca, mortu lu cavaddu, fu ammazzatu iddu, lu gnuri! Pirò 
'na vota capitau un marfiuni di chissi, chi primu si pas­
sau lu versu comu avía a rispunniri a lu Principi casu 
mai muría lu cavvaddu; poi iju ddà, e cunvinniru cu lu 
Principi riguardu a salariu, e lu Principi ci misi ddu stis­
su pattu ca quannu muría qualchi cavaddu iddu avía a 
mòriri vidè. – «Bonu, rispusi lu gnuri, chissu è nenti!» 
'Nca passàru tanti  jorna, e lu Principi  vulía beni  a lu 
gnuri, e facennuci li so' passiggiati 'n carrozza, si prijava 
di li cavaddi chi eranu beddi grassi. Successi pirò, ca 
passatu tempu morsi un cavaddu di lu Principi. Iju lu 
gnuri drittu drittu ni lu Principi, e ci dissi: – «Signuri, ni 
la stadda c'è un cavaddu ca nè mangia, nè vivi, nè dor­
mi!» – «E dunca è mortu!» rispusi lu Principi. – «Nonsi­
gnura, rispusi lu gnuri, chissu voscenza lu dici; iu ci sta­
ju dicennu ca nè mangia, nè vivi, nè dormi!» Lu Principi 

291

Fiabe novelle e racconti popolari siciliani – Vol. III 

Giuseppe Pitrè

lu guardau e vidennu ca chistu era cchiù scaltru d'iddu 
ci detti la vita. Accussì nni veni lu dittu ca lu 'ngannu 
cadi supra lu 'ngannaturi.

Favula ditta, favula scritta,
Diciti la vostra, ca la mia è ditta.

Polizzi-Generosa521.

521 Raccolta dal sig. V. Gialongo. Veramente è un po' insipida questa novel­

la, ma non tutte le ciambelle escon col buco, dice il proverbio; ed ogni tradi­
zione popolare è importante per gli studi di Demopsicologia.

292

Fiabe novelle e racconti popolari siciliani – Vol. III 

Giuseppe Pitrè

CLXIX.

Va criditi a fimmini!

C'era 'na vota un maritu cu 'na mugghieri, chi si vu­
lìanu beni unu cchiù di 'n'àutra. La mugghieri si jia lic­
cannu e vasannu a lu maritu càmmari càmmari, e lu ma­
ritu dicía a sò cumpari, quannu chistu ci jia 'n casa: – 
«Viditi? Haju 'na mugghieri rara, ca mi voli beni cchiù 
di l'occhi soi.» E lu cumpari, ca era omu di munnu, cci 
dissi: – «Scummittemu ca chissu è amuri di paroli?» – 
«Ah! chi diciti?» – «Lassativi  pirsuadiri di l'omini  cu 
setti   para   di   baffi!   Nni   vuliti   vìdiri   la   vista?»   –   «E 
comu? si chidda nun ni vidi di l'occhi di mia!» – «Jiti a 
la Vucciría522 e jitivi ad accattari 'na testa di crastu cu lu 
sangu chi ci scurri ancora, purtatila 'n casa, e diciti a vo­
stra mugghieri ca facistivu un omicidiu. S'idda vi voli 
beni daveru, nun si 'ncueta e nun parra: masinnò veni a 
diri ca chiddu chi dici e fa, nun lu fa cu lu cori.» Accus­
sì fici. 'Ntrusciau523 dda testa di crastu 'ntra lu fazzulettu, 
e iju tuttu trubbatu 'n casa, dicennu a la mugghieri, (ca 
ci  avía spijatu  chi  ci  avía 'ntra lu fazzulettu):  – «Chi 
vuoi? Vattinni!... Chi ti ni apparteni? Fici n'omicidiu!...» 
– «E a cui ammazzasti?» – «Lu sàcciu iu!...» e l'ammut­
tau. Allura la mugghieri ci archiau puru524  e ci dissi: – 

522 Vucciria, mercato pubblico.
523 'Ntrusciari, fare a roscia, ravvolgere.
524 Allora la moglie gli mostrò alla volta sua i denti. Archiari, far della boc­
ca arco, aprire i labbri in guisa da formar come due archi, oppure in modo da 

293

Fiabe novelle e racconti popolari siciliani – Vol. III 

Giuseppe Pitrè

«Eh! a chi jocu jucamu? Vidi ca iu l'haju puru li manu!» 
e nun putènnusi vinnicari, iju a ricurriri a la Giustizia. 
Lu maritu avía jittatu la testa 'ntra lu puzzu. Veni lu Ju­
dici e ci dumannau dunni era la testa di chiddu chi avía 
ammazzatu.   Lu   maritu   friddu   comu   la   nivi,   lassau   la 
pipa c'havía 'n vucca e ci dissi: – «Signuri, l'haju jittata 
ddà dintra.» Allura ci ficiru scinniri n'annetta-puzzu525, e 
chiddu cerca di ccà, cerca di ddà, l'affirrau pri li corna e 
gridau:   –   «Curnutu   è!»   –   «Porta   ccà   ssa   testa!»   – 
«Eccu!» e si vitti nèsciri 'na testa di crastu. Lu Judici ri­
stau comu statua, e la mugghieri di traditura, e accussì 
lu maritu pruvau tuttu lu beni chi ci vulía sò mugghieri.

Favula ditta, favula scritta,
Diciti la vostra, ca la mia è ditta.

Cerda526.

VARIANTI E RISCONTRI.

Vedi per la calata nel pozzo Giufà.

mostrare le arcate dentali.

525 Annetta-puzzu, ripulitore di pozzi.
526 Raccolta da Giuseppe-Vincenzo Gialongo.

294

Fiabe novelle e racconti popolari siciliani – Vol. III 

Giuseppe Pitrè

CLXX.

Li dui cumpari.

Cc'eranu   'na   vota   dui   cumpari,   tuttidui   vurdunara. 
Unu avía tanti figghi, e n'àutru 'un n'avía. Chiddu ch'a­
vía tanti figghi avía 'na bona mugghieri, ca sempri tra­
vagghiava cusennu e arripizzannu; e chiddu ch' 'un n'a­
vía, avía 'na mugghieri  scrapicciata527, ca si  fincía 'na 
santa ed era 'na vera diavula. Vinevanu sti dui cumpari 
di fora528, e chidda ch' 'un avía figghi si avvicinava cu sò 
maritu   e   cci   facía   tanti   scattaminnacchi   e   millàflii529; 
chidda, mischina, ch'avía li figghi, era sempri accupata 
di li so' travagghi, e tanti cirimoni nun cci li facía a sò 
maritu.  Discurrennu 'ntra iddi  sti  dui  cumpari,  chiddu 
ch' 'un avía figghi cci dici all'àutru: – «Chi mugghieri 
amurusa ch'haju io! comu jùnciu mi tocca si sugnu su­
datu, m'ajuta a spajari530; ma vostra mugghieri grèvia è 
cu vui531, sti cosi 'un cci li viju fari mai.» – «Sapiti chi 
è? mè mugghieri havi tanti figghi; havi chi fari.» – «E 
chi figghi e chi fari! ca è veru grèvia!» Truzza ora, truz­
za  poi, finíu  ca  lu fici  disfiziari  a  stu  cumpari,  di   sò 

527 Scrapicciata, capricciosa.
528 Questi due compari si ritiravano a casa. Jiri o vèniri di fora, dicono nel 
volgo dell'andare e venire che fanno gli uomini (i mariti, i fratelli, i figli) per 
ragione di compra, di acquisti, di carichi di vino, di frumento, o d'altro per 
commercio. E jiri di fora dicono pure i marinai.

529 Scattaminnacchi e millaflii, moine, false carezze.
530 M'ajuta a sciogliere il cavallo dalla carretta.
531 Ma vostra moglie è insipida verso di voi.

295

Fiabe novelle e racconti popolari siciliani – Vol. III 

Giuseppe Pitrè

mugghieri532. 'Na vota ca chistu s'arritira di fora e vidi ca 
sò cummari cci facía tanti cosi a sò maritu, stizzatu dici: 
– «A tia, spaja stu cavaddu! e tràsilu pi la cuda!» ca s'a­
vía misu 'n testa di vastunialla. Idda, mischina, si misi a 
spajari, ma tràsiri lu cavaddu pi la cuda nun putía. Lu 
maritu ca nni vulía la menza scusa pigghia un nervu e 
accumenza a nirvialla. Mischina si misi a chianciri, nma 
nun cci dissi nenti. La sira quannu si jeru a curcari, idda 
cci spijau a sò maritu, pirchì l'avía ammazzatu533  a va­
stunati. Iddu cci dissi ca cci l'avía datu pirchì idda si l'a­
vía miritatu. – «E comu?» cci dissi idda. – «Comu! ca 
mè cummari nni nesci foddi pi sò maritu, e comu junce­
mu cci va a tuccari lu pettu s'è sudatu; l'asciuca, cci leva 
li rètini di li manu; e tu 'mancu mi vidi!» – «Senti, io 
haju tanti figghi, e sti cosi nun sàcciu fàlli534. L'amuri 
mio è n'amuri sinceru, ma chiddu di mè cummari è n'a­
muri fintu.  San Giuvanni 'un si tradisci; e io nun vog­
ghiu parrari535.» – «Ma iddu chi cc'è cosa?» – «Nenti 
nenti.» – «No, ca mi l'ha' a diri. O mi lu dici, o ti dugnu 
lu restu chi nun t'haju datu.» Mischina si vitti curta e 
mala parata, e cci cuntau ca sti cosi chi sò cummari cci 

532 Dàlli oggi, dàlli domani, finì che costei fe' sdegnare questo compare, 

della moglie (fe' venirgli in uggia la moglie).

533 Ammazzatu, qui ammazzata.
534 Queste cose io non so farle.
535 S. Giovanni non si tradisce, ed è per questo che io non vo' parlare (vo' 
tacere quel che avrei a dire sul conto di mia comare). S. Giuvanni nun si tradi­
sci, proverbio de' compari. Vedi vol. I, pag. 73, nota 4 [nota 581 nell'edizione 
elettronica Manuzio], e vol. II, pag. 400 [racconto CX - nota per l'edizione 
elettronica Manuzio].

296

Fiabe novelle e racconti popolari siciliani – Vol. III 

Giuseppe Pitrè

facía a lu maritu cci li facía cu fintizza, ca idda è bedda 
situata cu un parrinu, «e si sti cosi idda nun cci li fa, sò 
maritu si pò scannalïari536. Io, ca sti cosi nun cci su', pir­
chì   t'hê   fari   tutti   sti   cirimonii?»   –   «Situata   cu   lu 
parrinu!... cci spija lu maritu. Ma sta cosa è vera? Duna 
accura ca s' 'un è vera, ha' guai.» – «Sì, ch'è vera.» – 
«Dunca tu mi l'ha' fari vìdiri a mia. Io mi finciu malatu, 
e m'ammùcciu, e tu mi l'ha' a fari pruvari.» Accussì fici. 
Quannu partíu lu cumpari, iddu s'arristau a la casa; si 
misi a li talai, e vidi ca la sira veni un beddu parrinu 
grassu grassu nni la cummari: e tutta la siritina a scialìb­
bii. – «Haju vistu li fatti mei!» dissi  lu cumpari  'ntra 
iddu. A lu 'nnumani cu lu scuru si nni iju.

Lu cumpari niscíu arreri pi lu viaggiu; l'àutru cumpari 
accumenza a lu solitu la predica pi sò mugghieri quan­
t'era bona, quant'era amurusa. Lu cumpari abbuttatu si 
lassau diri ca tutti sti parti eranu tutti finti. – «Finta mè 
mugghieri?» cci dici lu cumpari. Li paroli su' comu li ci­
rasi, e lu cumpari cci dissi ca sò mugghieri si la sintía cu 
lu parrinu. Misinu 'na scummissa. – «S'è veru lu fattu di 
lu parrinu, vui m'aviti a dari vint'unzi e la jimenta; s' 'un 
è veru, io vi dugnu lu cavaddu cu tuttu lu carrettu.» – 
«Gnursì, gnursì, gnursì!» – « Ma comu?» – «Cosa di 
nenti; facemu fari un gran gistruni537, ddà dintra vi chiu­
jiti cu lu catinazzeddu; vegnu io e vi lassu a vostra mug­

536 E se ella non fa al marito queste moine, il marito potrebbe entrare in so­

spetto (della tresca).

537 Gistruni accr. di gistra, cesti, cestone.
297

Fiabe novelle e racconti popolari siciliani – Vol. III 

Giuseppe Pitrè

ghieri cu diri ca vui v'arristàstivu di fora. Ddà dintra vui 
viditi e sintiti tuttu; quannu pari a vui, grapìti lu catinaz­
zeddu, e nisciti.» – «Bella la pinsata.» E accussì hannu 
fattu. Fici fari stu gistruni, cci 'nfila lu cumpari, lu fa 
'nchiùjiri, cci lu lassa cuntanti cuntanti538  a la cummari 
sutta lu tavulu, e si nni va. Comu si nni va, la sira veni 
lu parrinu e si va a 'nfila. Lu cumpari si stracància d'un 
gran puvuridduni, e cci va a' ddimanna la caritati. La 
cummari ca sciabbicchiava539 cu lu parrinu, lu fa tràsiri 
pi pigghiarisinni spassu. – «Pigghiàti: ccà cc'è pani, ccà 
cc'è vinu.» E cci metti un bellu biccheri di vinu; poi cci 
dici: – «Io di prìnnisi540 mi nni sentu, ora nni fazzu unu a 
vui.» – «'Unca voscenza mi fa lu prinnisi, cci dissi lu 
cumpari fintu puvireddu, ca dipò' cci nni fazzu n'àutru 
jeu541!» ca iddu si fincía di gran viddanu. Idda pigghia lu 
bicchieri 'mmanu e cci dici:

«Mè maritu è a la campagna,
Ccà perdi, e ddà guadagna;
Pi l'amuri di stu vinu,
Mi guarisciu cu 'u parrinu542.»
– Ch'è bellu! e unni si lu 'nsignau stu prinnisi?! Ora cci 
nni fazzu unu jeu, 'Ccillenza:

538 Cuntanti cuntanti, senza tanti complimenti, difilato.
539 Sciabbichiari, gozzovigliare.
540 Prìnnisi, brindisi.
541 Jeu, per io, per imitare il parlare dei villani, perehè il compare si dava a 

vedere per un villano.

542 Per l'amore di questo vino, io me la godo col prete.

298

Fiabe novelle e racconti popolari siciliani – Vol. III 

Giuseppe Pitrè

Senti senti, bella gistra,
Zoccu dici la maistra;
Mi nn'avivi a dari vinti,
Ed ora nni vogghiu trenta,
E puru mi la pigghiu la bella jimenta!»

Cunsiddirati a chiddu di dintra la gistra; grapi lu cati­
nazzeddu; pigghia un santu marrùggiu, e accumenza cu 
lu parrinu, e zoccu avía duru cci lu fici moddu543, e poi 
tiritìnghi e tiritanghi cu la mugghieri. Lu puvireddu ne­
sci, si va a leva li robbi, e torna cu li robbi soi a ura e a 
puntu ca lu cumpari aggiustava la cummari. Cci dici al­
lura: – «Com'è! tuttu chistu è l'amuri! Ora datimi li di­
nari e la jimenta di la scummissa e lassatimìnni jiri; e 
'n'àutra vota sapitili canusciri li fimmini.» Chiddu cci ha 
datu li dinari di la scummissa, e lu cumpari arristau cun­
tenti e filici cu sò mugghieri e li so' figghi.

Palermo544.

VARIANTI E RISCONTRI.

Un'altra versione siciliana è  Li tri Brinnisi, n. VI delle  Otto  
fiabe e novelle di G. PITRÈ, la cui conchiusione contiene i tre se­
guenti brindisi:

La moglie infedele

«Mè maritu iju a Lintini
e chi mai pozza vinìri!
Iju pi l'acqua di lu pisci sirmuni,
E vivemu, sissignuri!»

543 Gli ruppe le ossa.
544 Me l'ha raccontata Rosa Brusca.

299

Fiabe novelle e racconti popolari siciliani – Vol. III 

Giuseppe Pitrè

Il garzone del marito tradito:

A vui chi siti 'nta ssa cartella
La sintiti la favella
Ora datimi cent'unzi e 'na mula,
E vivemu, sissignura!»

Il prete:

«Ora, signuri, nu nni sàcciu nenti
Fu' 'nvitatu di chista genti
A gaddini ed a picciuni;
Mi lu scòtulu lu rubbuni,
E vivemu sissignuri!»

Per lo stesso argomento vedi la nostra novella precedente.
Il fondo si trova in un gran numero di novellatori italiani. Tra 
le  raccolte  popolari leggasi  La mugier  d'un pescaor, VII delle 
Fiabe pop. ven. del  BERNONI. In molta parte è anche la favola. 5 
della 1 delle  Tred. piac. notti  dello  STRAPAROLA, ove il marito è 
Demetrio, la moglie Doralice, e lo amante un giovane. Solamente 
varia verso la fine, ove lo scioglimento dello Straparola è fatto 
per mezzo dell'apertura della cassa in cui è nascosto il drudo. Lo 
Compare, tratt. 10 della Giorn. II del  Cunto de li cunti, ha una 
conchiusione simile alla nostra.

300

Fiabe novelle e racconti popolari siciliani – Vol. III 

Giuseppe Pitrè

CLXXI.

Settilanzati.

C'era un burgisi: a la stata stu burgisi avía 'na muglie­
ri ca si guadía a un galantuomu chiamatu Don Pietru; 
avía puru un figliu ca si chiamava Settilanzati. Stu Setti­
lanzati a lu paisi 'un cci stava mai; stava 'n campagna 
nni sò patri. Una sira fra di l'àutri, cci vinni lu capric­
chiu di jiri a lu paisi, piglià' pirmissu a sò patri: – «Patri, 
haju piaciri di jiri a lu paisi.» Sò patri cci dissi: – «Chi 
ha' a jiri a fari? lu pani l'aviemu.» – «Haju piaciri di jiri 
a bîdri a mà ma'.545» Sò pà': – «'Nquà tu cci vô' jiri; vat­
tinni.» Pigliasi la mula e si nni va. Pri via cci 'ncuntrà' 
un vuoscu; fici un càrricu di ugliati546, li misi 'n capu la 
mula, e si nni iju a lu paisi. Junciennu ca fici, tuppuliau 
a la porta. – «Cu' è?» – «Settilanzati.» Ddà la muglieri 
avía lu 'nnamuratu.  «Gièsu!  dici, ca  Settilanzati  veni! 
cuomu faciemu? ficcà, ficcàtivi sutta lu linzuolu!» Idda 
apri a lu figliu. Scarrica li ugliati e li trasi intra, po' l'ag­
gargia547  a pigliari ad una ad una, e l'aggargia a mac­
chïari supra lu liettu: Tùppiti e tàppiti, tùppiti e tàppati. 
–   «Eh   scialaratu!   chi   fa'?»   –   «Haju   a   ddrizzari   li 
ugliati.» – «'Nqua 'n terra 'un là pô' fari?» – «L'haju a 
fari 'n capu lu liettu, ca mà pà' l'âtra sira 'un durmíu, ca 

545 Ho piacere di andare a vedere mia madre.
546 Pertiche.
547 Aggargiari, incominciare.

301

Fiabe novelle e racconti popolari siciliani – Vol. III 

Giuseppe Pitrè

la paglia è gruppa gruppa.» Fici culazioni, cravaccà', e si 
nni ij' di notti e notti.

Duoppu ca si nni ij' lu figliu, sò mà' ij' a bîdri a Don 
Pietru virgunati virgunati; si lu misi pri la manu, e lu 
purtà' intra. Si iju a curcari: pr'allura 'un cci jia cchiù nni 
chidda. Cuomu misi a stari buonu e misi a caminari pri 
li strati, iju a passari ddà davanti e cci spijà': – «Ha vi­
nutu cchiù dd'erva vili?» – «Quannu mai! di tannu cu' 
l'ha vistu cchiù!» – «'Nqua sa si cci viegnu stasira?» – 
«'Nqua vuliti vèniri, viniti,» dici. Settilanzati ddà sapía 
tutti cosi, socchi facía e socchi nun facía. – «Oh pà', mi 
nni vogghiu jiri stasira a lu paisi.» – «'Nqua, figliu, chi 
cci ha' a jiri a fari? 'Nqua vattinni, giacchì ha' ssu piaci­
ri.» Si piglia la mula, cci misi li zimmìla, cravaccà' e si 
nni ij'; pri la via li zimmìla li jinchì' di cuticchia548. Men­
tri stavanu cunzannu la tavula pri mangiari, scattià' Set­
tilanzati:   – «O   mà'.»   – «O   Giesu,  Giesu!   arría  vinni! 
cuomu faciemu? cuomu faciemu? Ficcà, ficcativi sutta 
lu liettu.» Chiddu scàrrica li cutìcchia, e trasi a la parti 
d'intra. Sò mà': – «'Nqua chi ha' a fari cu ssi cuticchia? 
chi ha' a fari?» – «Mi siervinu ca haju a fari la stadda: 
nun lu viditi ca è tutta fussuna fussuna? haju a fari la 
stadda nova.» Aggargia a pigliari li cutìcchia ad unu ad 
unu, e cu quantu forza avía li jittava sutta lu liettu: parti 
l'acchiappava 'n testa, parti 'nta li gammi, lu poviru Don 
Pietru nn'appi quantu nni vulíu. Finì' ddu beddu sirviz­
zu, cravraccà', e si nni ij'.

548 Cutìcchia, ciottolini.

302

Fiabe novelle e racconti popolari siciliani – Vol. III 

Giuseppe Pitrè

L'affrittu Don Pietru si nni ij' cchiù muortu ca vivu a 
la casa: avía li cuosti bùmmula bùmmula549, si curcà' e 
'un niscíu cchiù pri 'na picca di tiempu sina ca si guarintì
550 li botti. Duoppu, quannu parsi ad iddu ca misi a gua­
riri, passà'  arría ddà davanti: – «Ha vinutu cchiù ddu 
mal'erva?» – «Quali vèniri! Sa cu' cci lu purtà'?» Dici: – 
«'Nqua sa si cci viegnu stasira?» – «'Nqua viniticci.» Lu 
Settilanzati ca sapía ca chiddu avía a jiri, parti a lu suoli­
tu, e mitti li zimmìla551 a la mula ccu li quartàra. Sò pà' 
cci dici: – «Chi ha' a fari ccu ssi quartàri?» Mi li puortu, 
ca mà mà' è senz'acqua com'ora. – «Arrivannu ca fici, 
mentri   chiddi   stavanu   cunzannu   la   tavula   iddu   scat­
tía552:– «Oh! mà'! i' su', mamma mia!» – «Arría vinni! 
Ahia! Ahia! fccàtivi nni ssa vutti», dici la muglieri a lu 
sò 'nnamuratu; avía 'na vutti senza timpagnu, e lu fici 
ficcari   ddà  intra,   a  lu   'nnamuratu.   Cuomu   Settilanzati 
trasi li quartari, cci dissi a sò mà': – «Pigliati lu tripuodu
553 e mittiticci la quadàra.» Cci abbuccà' l'acqua, spaccià' 
li quattru quartari, piglia 'na pupata di ligna, e cci misi a 
dari luci554.– «'Nqua chi hai a fari ccu ss'acqua càuda?» 
– «Ch'haju a fari? Haju a fari, ca mè patri ij' a firriari li 

549 Bùmmulu, s. m. bernoccolo.
550 Idiot. per guarì.
551 Zimmili, s. m., grande bisaccia che si posa sugli asini e sui muli per so­

meggiare.

552 Scattía qui arriva, giunge.
553 Tripuodu, treppiè.
554 Cci abbuccà' ecc. Vi riversò l'acqua, ruppe le quattro mezzine, prese una 

fascina di legna, e cominciò a far fuoco di sotto alla caldaia.

303

Fiabe novelle e racconti popolari siciliani – Vol. III 

Giuseppe Pitrè

vigni, e su' buoni e 'un âmu a aviri unni mittiri lu mustu
555. Vuogliu mittiri st'acqua nni la vutti ppi cunchiari, ca 
l'âmu a jinchiri aguannu di mustu vidè556.» – «Lassala 
stari, figliu, ca la fa la mamma dumani557, ca ora si' stan­
cu.» – «Nanò, ca vu' nun lu sapiti fari.» Cuomu un viag­
giu vuddì' l'acqua, ca spaccà' lu vuddu558 piglià' 'na bùm­
mula di chissi granni, li jinchì' e l'abbuccà' nni la vutti. 
Cuomu scattiava nni Don Pietru l'acqua vuddienti, cuo­
mu scattiava, lu scurciava. Duoppu ca spiddi' d'abbuccà­
ricci tutta l'acqua, Settilanzati si chiantà' a cavaddu e si 
nni ij'.

Duoppu ca si nni ij', la muglieri lu scippa di ddà intra, 
ca facía pietà, tuttu arsu e scurciatu; macari l'unghia di li 
piedi cci cadieru. Nniscì di ddà: – «Ora, dici lu 'nnamu­
ratu, ccà cci fazzu la cruci e nun cci viegnu cchiù.» E pri 
davieru nun cci iju cchiù.

Vinni  lu tiempu  di  la staciuni559, ca eranu 'ntra l'a­
ria560: – «Sapissi unn'è l'aria vuostra, cci viniría a purta­
rivi   chiè561  di   mangiari.»   Don   Pietru   cci   rispusi:   – 
«Quannu vuliti vèniri a 'nzirtari l'aria, affacciannu a la 

555 E 'un âmu a aviri ecc. e non dobbiamo avere (e forse non avremo) reci­

pienti ove mettere il mosto.

556 Vuogliu mittiri ecc. Vo' riservare quest'acqua nella botte per farla gon­

fiare, che l'abbiamo a riempire anche (midé) quest'anno di mosto.
557 La mamma, cioè io stessa (dice la madre a Settelanzati).
558 Cuomu un viaggiu ecc. Appena l'acqua bollì, che spiccò il bollore.
559 Staciuni, stagione, e dicesi per antonomasia della estate.
560 Aria, aia.
561 Chiè, un poco. (Non sarebbe una voce composta da chi ed è?)

304

Fiabe novelle e racconti popolari siciliani – Vol. III 

Giuseppe Pitrè

serra di lu Tùtia562, taliati, e unni cc'è 'na vièstia mirrina 
cci viniti.»

Lu Settilanzati cuomu sapía ca sù mà' avía a jiri nni 
Don Pietru, piglià' un linzuolu e lu jittà' 'n capu lu mulu. 
Affacciannu ca fici a la serra va a vidi ddu mulu cu lu 
linzuolu, ca cci parìa un mulu mirrinu. – «Ddà è Don 
Pietru!» Scàngiu di jiri all'aria di Don Pietru, si nni va 
all'aria   di   lu   maritu   ccu   lu   mangiari.   Lu   maritu:   – 
«Quannu mai  tu vèniri?» – «M'ammattì'563  sta chiè di 
carni; purtaiu sta chiè di mangiariceddu564; quant'ha ca 
'un nni viditi minestra! siti a la campagna!» Si la man­
giaru   bieddi   puliti.   Duoppu   ca   spiddièru   di   mangiari, 
(cci avía purtatu quattru pira vidè) cci dissi a lu figghiu: 
– «A quali via è l'aria di Don Pietru? Talè, figliu, cci li 
vò' jiri a purtari du' pira? Nni la campagna nun vidinu 
nenti!»565 Cci detti dui belli granfati di pira nni la puttrî­
na566, e iddu cci li ij' a purtari. Scàngiu di purtalli nni 
Don Pietru, li pira li lassà' pri la via, unu ccà, unu ddà, 
vinòlu vinòlu, a manu. Jicà' nni Don Pietru:– «Don Pie­
tru guardativi, dici, ca mà pà' ha a viniri ccà; cu' sa soc­
chi cci cuntaru: e nun voli vèniri pri beni, apriti l'uòc­
chi.» E si nni turnà; ij' nni sò pà', nni l'aria: – «Oh pà', 

562 Tùtia, una campagna nei dintorni di Resuttano.
563 Lo stesso che mi 'mbattì, mi capitò.
564 Portai (ho portato) un po' di mangiare.
565 Stando essi in campagna non hanno nulla di queste cose che si trovano 

dentro il comune.

566 Puttrina, s. f. contr. da pitturina, quella parte della camicia dal petto nel 

collo, che copre il petto; i petti.

305

Fiabe novelle e racconti popolari siciliani – Vol. III 

Giuseppe Pitrè

Don Pietru vi vô' ca v'ha a diri 'na parola cu primura.» 
Chiddu 'ntisi diri ca era 'na parola di primura; allura par­
ti e si nni ij'. Chiddu ca era misu a li talai567, lu vitti pàr­
tiri: – «Vah, ora veru veni.» L'âtru, jendu ca fici a facci 
di l'aria di Don Pietru: – «Oh chi belli pira! (piglià' un 
piru   e   si   lu   misi   nni   la   puttrina.)   Oh   ch'è   bellu 
chist'âtru!» Lu pigliava e si lu ficcava nni la puttrina, 
fina ca tutti 'nsumma li pira ca cci scuntraru, pigliava e 
ficcava nni la puttrina.

Lu Don Pietru cuomu vidía fari sti finzioni568: – «Oh 
rocchi arricampa; seria è la cosa, cuomu fazzu?» Metti 
la sedda a lu cavaddu e parti pi lu paisi. Jicà' chiddu 
ddà: – «'Nquà Don Pietru unn'è?» – «Chiddu a lu paisi 
codda569!» «Ma ch'è manera! si mi 'ncontra, cci li vogliu 
diri i' quattru!» Pigliò lu figliu, e cci dici a sò mà': – 
«Oh mà', chi faciti ccà? Vaitivinni, ca Don Pietru cci ha 
a  cuntari  mali  di  vu',  e  cu'   sa   quantu  nn'âti   a  aviri!» 
Chidda ca vidia calari a sò maritu santiannu, ca era pri 
la parti di Don Pietru: – «Oh daveru è!» dici, e si misi a 
curriri pri lu paisi. Jicà' all'aria: – «'Nquà tò mà 'unn'è?» 
– «Oh mà mà' lu fici sì lu guadagnu cu la vinuta ccà!» – 
«Chi guadagnu fici?» – «'Nquà chi avía a fari? ca cci 
vinniru a diri ca si stanu ardiennu li casi.» 'Ntisi diri ca 
s'ardianu li casi, e lu patri curri appriessu la muglieri 
santiannu di cchiù. – «A tia, a tia, chista ha ad essiri l'ur­

567 Mittirisi a li talai, mettersi alle vedette.
568 Finzioni, qui atteggiamenti.
569 Cuddari, giungere.

306

Fiabe novelle e racconti popolari siciliani – Vol. III 

Giuseppe Pitrè

tima jurnata tua.» E jia santiannu: – «Aspetta, aspetta­
mi!» Chi aspetta! ch'avía misi li carcagna a lu culu!

Pri via cci eranu 'na picca d'arii 'ncatinati e tanti genti 
a   lu   travagliu.   Vidinu   passari   prima   a   Don   Pietru:   – 
«Primuratu è Don Pietru! l'affrittu cavaddu cci fa jittari 
sùrfaru.» Appriessu vidinu affacciari ad idda scapiddata, 
ccu la mantillina 'n capu la spadda. Si misiru a ridiri e si 
misiru a fari lu olè: – «Olè ca passa, olè ca passa!  – 
Curri, bedda picciotta, ca lu picciottu è davanti! davanti 
è! curri!» Appriessu vidinu a lu maritu: – «Ad idda! ad 
idda! ammazzala ssa cajorda, ammazzala!» E cc'era un 
divirtimientu. Jicàru intra: e 'un asciaru nenti. – «'Nquà 
dici ca s'ardianu li casi?» – «Cu' lu dissi ca s'ardianu li 
casi?» – «'Nquà Settilanzati mi dissi ca ti nni vinisti ca 
s'ardianu li casi.» – «Chi casi! chi vèniri! Iddu mi man­
nò, ca, dici, avìavu a vèniri a darimi cuorpi!» – «Chi 
cuorpi!» – «Da veru?» – «Da veru.» – «E sa chi 'ntricau 
ccu Don Pietru, ca curría comu un dispiratu!» – «'Nquà 
i' chi lu truvaju nni l'aria?» – «Daveru?» – «È sempri 
iddu   Settilanzati!»   –   «Sa   chi   'ntricau   dda   mal'erva!» 
Tutti sti cosi li sappi Settilanzati, e si misi a ridiri ca nun 
ni putía cchiù.

Resuttano570.

VARIANTI E RISCONTRI.

Una versione poco differente dalla nostra è Minzogni, lezione 

di Casteltermini.

570 Raccolto dalla bocca d'un contadino dal prof. Alfonso Accurso.

307

Fiabe novelle e racconti popolari siciliani – Vol. III 

Giuseppe Pitrè

CLXXII.

Mastru Bacù.

Cc'era 'na vota un maritu e 'na mugghieri; lu maritu si 
chiamava Bacù e facía lu mastru d'ascia; la mugghieri si 
chiamava Cicca, ed era 'na picciotta vera sciacquata, ca 
si putía viviri 'nta un bicchieri d'acqua571.

'Unca stu mastru Bacù era gilusu di sta mugghieri, e 
la guardava di tutt'uri cu l'occhi e li gigghia, comu si li 
genti cci l'avissiru fattu squagghiari. Li vicini 'un sapìa­
nu la facci di sta picciotta: cà nuddu l'avía vistu mai.

Ora 'na vota du picciotti di chisti murritusi572 discur­
rennu di stu mastru Bacù avìanu un so chi di currivu ca 
iddu avía ad aviri sta bedda picciotta, e 'ntantu nuddu 
cci l'avía a putiri vidiri. Dici unu: – «'Un mi chiamu tali 
e tali, si io 'un viju a sta mugghieri di mastru Bacù, e 'un 
cci fazzu cummirsazioni io!» Lassa a lu cumpagnu e si 
va a vesti fimmina: scrima spartuta, fazzulettu 'n testa, 
'na   vesta   longa,   muccaturi   'n   coddu,   fadali,   sina   a   lu 
guardaspaddi; e poi si 'nfila di sutta un bellu cuscinu, 
davanti lu stomacu fincennu ca era gràvita-grossa. Va 
nni mastru Bacù, a la scurata: – Tuppi tuppi! – «Cu' è?» 
– «Io sugnu, mastru Bacù, 'na povira gràvita-grossa, ca 
pigghiàru a mé maritu, e io scappai p' 'un mi fari pig­

571 Era una giovane veramente appariscente, che si sarebbe potuta bere (tan­

to era fresca, pulita, bella) in un bicchier d'acqua.

572 Due di questi giovani burloni.

308

Fiabe novelle e racconti popolari siciliani – Vol. III 

Giuseppe Pitrè

ghiari di la Giustizia.» – «E chi vuliti di mia?» – «Si mi 
vuliti fari la carità di farimi curcari ccà pi stanotti...» Lu 
mastru Bacù la fici tràsiri, e cci la cunsignau a la mog­
ghi cu diricci: – «Senti, Cicca, sta puviredda stanotti 'un 
havi unni jiri; arrisittàmula nui, e tu ti la curchi cu tia, ca 
io mi curcu 'nta l'âtra càmmara (ca la casa di stu mastru 
Bacù era furmata di dui suli càmmari, una pi curcarisìc­
ci e l'àutra pi trafichiari).

Basta: la gràvita trasíu e si curcò cu la mugghieri di 
mastru Bacù. Lu picciottu si leva li robbi di fimmina, e 
cumparisci màsculu. La mugghieri jisa li vuci:

«Mastru Bacù, mastru Bacù!
Màsculu fu! masculu fu!»

Lu maritu si cridía ca la mugghieri cci sintía diri ca la 
gràvita avía figghiatu, e avía fattu màsculu;  si  vôta e 
dici:

«Lassala fari e zoccu fu fu!»

Ma sintennu ca la mugghieri sicutava a fari battaría, 
grapi e va a trova a stu picciottu. Afferra un santu mar­
rùggiu e d'unni veni, veni di lu mulinu!573 Ma lu picciot­
tu però 'un fu minnùni; jetta cu du' sàuti, e 'un si vitti 
curriri.

E chistu è lu cuntu di mastru Bacù!

Palermo574.

573 Afferra, ecc. Afferra un santo (un grosso) bastone, e donde vengo, vengo 

dal mulino (si gettò per dargliene)
574 Raccontata da Rosa Brusca.

309

Fiabe novelle e racconti popolari siciliani – Vol. III 

Giuseppe Pitrè

VARIANTI E RISCONTRI.

Ne ho una lezione più breve di Polizzi, col titolo  Mastru Ba­

cuccu.

Tutta   intiera   questa   tradizione   si   legge   nelle  Novelle  del 
SACCHETTI,   n.   XXVIII   e   del  FIRENZUOLA,   Sacchetti   racconta   che 
«Ser Tinaccio da Castello mette a dormire con una sua figliuola 
un giovane, credendo sia femmina, e 'l bel trastullo che ne avvie­
ne.» Firenzuola: «Fulvo s'innamora in Tigoli: entra in casa della 
innamorata in abito di donna; ella trovatolo maschio, si gode sì 
fatta ventura; e mentre d'accordo si vivono, il marito si accorge 
che Fulvio è maschio, e per le parole sue e d'un suo amico si cre­
de ch'e' sia divenuto così in casa; onde il lascia ai medesimi servi­
zî per fare i fanciulli maschi.»

310

Fiabe novelle e racconti popolari siciliani – Vol. III 

Giuseppe Pitrè

CLXXIII.

Lu Monacu e lu fratellu.

Cc'era 'na vota un monacu chi java pridicannu paisi 
paisi, e purtava cu iddu un fratellu ca era di li setti milia 
signati575. Stu monacu iju a fari la Quaresina 'nt'ôn paisi 
di lu regnu576, e s'ammazzava a pridicari pi cummèrtiri li 
genti. 'Nta stu paisi però li genti 'un eranu tantu divuted­
di577, e tutti ddi cusuzzi pitittusi chi si solinu mannàri a li 
pridicaturi quannu fannu la Quaresina, mancu si lu sun­
navanu di mannariccilli. 'Nca lu Pridicaturi vidennu ac­
cussì, cci lu fici accuminzari a capiri a li genti, jittannu 
botti e tricchi-tracchi 'nta la predica578. 'Nsumma un bur­
gisi di chissi 'na jurnata pigghia un gran pisci di ciumi 
(ca 'nta ssu paisi, pisci  di mari  'un n'avevanu), cci lu 
metti 'nta 'na 'nguantèra e cci lu manna a lu patri Pridi­
caturi. – «Ahn! ora cci semu! dici lu Pridicaturi a lu fra­
tellu; s'havi a pinsari pi l'arma, ma s'havi a pinsari puru 
pi lu corpu. Frà Giuvanni, stu pisci chi faciemu? lu frije­
mu.» – «Comu voli Sò Rivirenza, patri mio.»

Frijeru lu pisci, e lu sarvaru. Lu menzijornu 'un si nni 
parrò; la sira mancu; lu 'nnumani a menzijornu mancu; 
lu 'nnumani a sira la stissa cosa. Lu fratellu vitti ca lu 

575 Era scaltro, astuto quanto dire si possa.
576 Questo frate andò a predicare la Quaresima in un comune della Sicilia.
577 La gente di quel comune non era molto devota.
578 Jittari botti e tricchi-tracchi fare allusioni più o meno lontane in tono 

del dico a te suocera, perchè tu nuora intenda.

311

Fiabe novelle e racconti popolari siciliani – Vol. III 

Giuseppe Pitrè

patri Pridicaturi avía 'na làdia 'ntinzioni, ca lu pisci si lu 
vulía manciari tuttu iddu; dici: – «Patri, lu pisci passa579, 
chi facemu?» – «E chi vuliti fari? Lu sarvamu pi duma­
ni, ca pi stasira semu sàzii.» – «Chi sàzii, patri! ca io su­
gnu   cu   la   panza   a   lanterna!»   –   «Ma   io   avirría 
'ntinzioni...» – «Chi 'ntinzioni?» – «Avirria 'ntinzioni ca 
stu pisci si l'avissi a manciari unu sulu di nuàtri, o tuttu 
vui, o tuttu io.» – «E pirchì, patri?» – «Pirchì vurría fari 
accussì: cu' si sonna stanotti lu megghiu sonnu, chissu 
dumani si mancia tuttu lu pisci.» Lu fratellu, scartu, ca 
si   lu   Pridicaturi   si   sintia   'spertu,   iddu   cci   scippava   li 
scarpi e li quasetti mentri curría, capíu580; dici: – «Bona 
è ssa cosa; cu' si sonna stanotti lu megghiu sonnu, chis­
su si lu pigghia tuttu lu pisci.» Finíu; si jeru a curcari.

La notti lu fratellu si susi 'n punta di pedi e si va a 
mancia ddu bellu pisci, e si fici tantu di cianchi, ca criju 
ca si fici la 'nchiusa p'un misi581. Quannu fu bellu tipu 
tipu, si sculò la buttigghia cu lu vinu582 e bona notti; si 
iju a curcari, senza lassari nuddu rastu583 di lu pisci. Lu 
'nnumani matina lu Pridicaturi (sonnu 'un cci nn'avía pu­
tutu) si susiu cu li setti arbùri584  e iju a'rruspigghiari a 

579 Passari, qui puzzare, corrompersi.
580 Il fratello (il laico), scaltro (tanto) che se il predicatore era astuto, egli gli 

avrebbe cavate le scarpe e le calze mentre il predicatore correa, capì.

581 E si fici ecc. E si fece tanto di ventre (mangiò a crepapelle), chè credo si 

facesse la provvigione per un mese.

582 Quando fu ben satollo, si cioncò tutta una bottiglia di vino.
583 Rastu, segnale, indizio.
584 Si alzò co' setti albori (pertempissimo, prima di far giorno)

312

Fiabe novelle e racconti popolari siciliani – Vol. III 

Giuseppe Pitrè

Frà Giuvanni ca durmìa comu l'agghìru585. Fra Giuvanni 
tuttu 'nsunnacchiatu si susíu e si lavò la facci. Quannu lu 
patri lu vitti bellu arruspigghiatu, dici: – «Ora va, Frà 
Giuvanni, sintemu lu sonnu chi vi sunnàstivu vui stanot­
ti.» – «Ora, patri mio; prima vassa cunta lu suo, ca 'nta 
stu mentri mi vaju arrigurdannu lu mio.» – «'Nca io, dici 
lu Pridicaturi, mi 'nsunnai stanotti ca lu Signuri mi chia­
mava  a la grolia di lu santu Paraddisu. Scinnìanu 'na 
pocu d'Ancili cu trummi, sònura e canti, e mi facìanu la 
gran sinfunia ca mi sintía arricriari. Ddoppu vinianu Ar­
cancili, Sarafini;  appressu  tutti li Santi, e tutti  chi  mi 
cantavanu   tanti   canzuni   ca   era   'na   cosa   bella   assai. 
Comu io mi sintía chiamari mi susía; l'Ancili mi pig­
ghiavanu pi la manu, e mi sullivavanu di lu lettu. Io mi 
sintía mòriri di la cuntintizza. L'Ancili mi sullevanu jesi 
jesi, e mi portanu 'nta l'aria, e io vulava vulava comu 
s'avissi avutu l'ali, ma eranu l'Ancili chi mi purtavanu... 
'Nta stu mentri quantu m'arruspigghiu e m'attrovu, Frà 
Giuvanni mio... 'nta lu mè lettu!... Chissu fu lu mè son­
nu, Frà Giuvanni! – Ora cuntati lu vostru...» – «Io, patri 
mio,   mi   sunnai   ca   comu   vidía   a   Sò   Rivirenza   ca   si 
nn'acchianava 'n Paraddisu cu l'Ancili, l'Arcancili, li Sa­
rafini, e tutti li Santi, mi mittía a chianciri a chiantu rut­
tu. Chiamava chiamava, ma Sò Rivirenza nun sintia; io 
chiamava: – « Patri, Sò Rivirienza prigassi pi mia; io re­
stu 'nta stu munnu di guai! Patri! Patri!» ma Sò Riviren­
za mancu si vutava. Vidennu chistu, ch'avía a fari io? 

585 Dormiva come il ghiro.

313

Fiabe novelle e racconti popolari siciliani – Vol. III 

Giuseppe Pitrè

vaju a grapu lu casciuni e mi manciu lu pisci. – Tantu pi 
tantu, dissi io, la scummissa 'un va cchiù, pirchì io arri­
stai sulu.»

Comu lu Pridicaturi senti chistu s'agghiuttiu l'arcu586; 
va a grapi lu casciuni, e 'un trova lu pisci: – «Ah! dici, 
Frà minnùni, mi la facistivu587! Io mi cridía cchiù scartu 
di vui, e vui mi cantàstivu monacu! Haju 'mparatu a co­
sti mei!»

Palermo588.

VARIANTI E RISCONTRI

Ne ho una lezione di Polizzi-Generosa col titolo Lu Pridicatu­

ri, e differisce poco dalla nostra.

Un'altra versione siciliana diede A. LONGO negli Aneddoti sici­
liani, n. LXVII: Il Siciliano, il Calabrese ed il Napolitano. – G. 
B. GIRALDI negli Ecatommiti, deca 1, nov. III, raccontò il medesi­
mo aneddoto, di cui ecco l'argomento: «Si ritrovano tre uomini 
insieme, senza aver altro che mangiare, che una picciola schiac­
ciata: sono a contesa di chi ella debba essere: conchiudono che 
ella si sia di chi più nobil sogno farà de' tre. L'uno che era solda­
to, lascia gli altri due colla loro sapienza scherniti.»

I tre sono un filosofo, un astrologo e un soldato. L'ultima parte 
del sogno di quest'ultimo, il quale già di nascosto a' compagni s'e­
ra mangiato la schiacciata, è questa: «E mi parve che io mosso 
dal pianto della misera donna, e dalla ragionevole cagione per la 
quale ella mi chiamava in aiuto della sua onestà, me ne andassi 
allo   steccato   contra   l'accusatore,   ed   ivi   messo   mano   all'arme, 

586 Capì subito, a volo.
587 Ah! fra minchione, me la faceste.
588 Raccontata da Rosa Brusca.

314

Fiabe novelle e racconti popolari siciliani – Vol. III 

Giuseppe Pitrè

dopo lungo travaglio riportassi vittoria del mentitore, e serbassi 
l'onore alla innocente donna; e che poscia ritrovandomi, e per la 
fatica durata in difenderla, e in servare l'onore alla vergine a torto 
accusata, molto stracco e afflitto, per ristorarmi alquanto, me ne 
andassi alla schiacciata, e la mi mangiassi a sostentamento della 
mia vita.»

315

Fiabe novelle e racconti popolari siciliani – Vol. III 

Giuseppe Pitrè

CLXXIV.

Lu parrinu e li cumpara picurara.

Si cunta ca cc'era un parrinu e avía la criata e si chia­
mava Sarafina; stu parrinu avía 'n'amicizia cu tri frati pi­
curara589, lu granni si chiamava Giseppi, lu mizzanu Vi­
cienzu, lu picciulu Ciccu. 'Nquà 'na Duminica lu Gisep­
pi vinni a la Missa, e ij' a pusari nni l'amicu parrinu, e 
carricà' 'na mula cu ricotta, tumazzu friscu, du' ciarvied­
di e antri cosi590; quannu lu parrinu lu vidi, cci fa la bin­
vinuta ca cci vidi la mula carricata; nni stu mentri suna­
va la Missa a la Chiesa vicinu e cci dici Giseppi: – «La 
Missa sona; va viditivi la Missa, Giseppi.» Trasi la mula 
Giseppi e si nni va a la Missa; la criata scàrrica la mula 
lu parrinu cci dici a la criata: – «La spisa pi tri, di pasta, 
stufatu e arrustu, e sta' attenta a zoccu ti dicu ia; quannu 
accuminciammu a manciari, ia ti dicu:
Gesù Cristu sia ladatu!
Cu' mancia assà' fa piccatu;

e tu allienti di manciari, e ia allientu midè; iddu vidi al­
lintari a nu' e allienta midè.» Vinni lu Giseppi di la Mis­
sa, sona manzijuornu, cònzanu la tavula e si assettanu pi 
manciari; a li primi burcittati di la pasta cci dissi lu par­
rinu:

589 Con tre fratelli pecorai.
590 E carricà', ecc,. e caricò una mula di ricotte, cacio fresco, due capretti ed 
altre cose. (Ciarvieddi contr. da ciaravieddi o ciavareddi, dim. di ciavaru, che 
è lo chèvre franc.).

316

Fiabe novelle e racconti popolari siciliani – Vol. III 

Giuseppe Pitrè

«Gesù Cristu sia ladatu!
Cu' mancia assà' fa piccatu;»

e allientanu di manciari; lu Giseppi allienta midè pi pu­
litica; pùa a lu stufatu la stissa canzuna, e cci ristà' lu 
stufatu; a l'arrustu, la stissa sunata, e cci ristà' l'arrustu; e 
lu pòghiru Giseppi ristà' muortu di fami. Lu Giseppi si 
licinzià' cu lu parrinu, cci liga li mani e si nni va a lu 
màrcatu591, e cci cunta tuttu lu fattu a li frati; rispunni lu 
Vicienzu: – «Duminicadía592 cci vaju ia, e ti fazzu vidiri 
si restu muortu di fami.» 'Nquà vinni la festa, càrrica la 
mula a la solitu; lu parrinu cci fa tanti cirimonii, cci fa 
tràsiri la mula, e si nni va a la Missa. Sarafna, la criata, 
conza la tavula, e mìntinu a manciari; lu parrinu dici a li 
primi muccuna:

«Gesù Cristu sia ladatu!
Cu' mancia assà' fa piccatu;»

e allienta, e accussì allienta di manciari lu Vicienzu, e 
resta muortu di fami. Vicienzu si nni va a lu màrcatu; e 
la criata piglia lu manciari e cu lu parrinu si mancianu 
tutti cosi: arriva a lu màrcatu e cci spijanu: – «Cuomu ti 
finì' a tia?» – «Mi finì' ca ristavu muortu di fami.» Ri­
spunni lu Ciccu, lu picciulu: – «Duminicadía cci vaju ia 
e vi fazzu vidiri ca m'haju a manciari ad iddu cu tutta la 
casa.» 'Nquà càrrica la mula a lu solutu cu ricotta, tuma, 
crapetti, e parti: arriva a lu solutu cu li cirimonii e si nni 

591 Bacia le mani al prete, e se ne va al mercato.
592 Duminicadía, Domenica, come Lunidía Lunedì, Martidía Martedì, Mer­

curidía Mercoledì, Jovidía Giovedì, Vennaridía Venerdì, Sabbatudía Sabato.

317

Fiabe novelle e racconti popolari siciliani – Vol. III 

Giuseppe Pitrè

va a la Missa. La Sarafina fa la spisa pri tri, conza la ta­
vula a manciari, nni li primi muccuna lu parrinu la solita 
sunata:

«Gesù Cristu sia ladatu!
Cu' mancia assà' fa piccatu;»

Rispunni lu Ciccu:

«E a vu', patri parrinu;
Ca lu vudieddu miu ancora nun è chinu.»
Si piglia lu piattu davanti lu parrinu, e davanti la criata e 
si li mancia tutti iddu; pigghiaru lu stufatu; a la sòlutu, 
nni li primi muccuna cci dici:

«Gesù Cristu sia ladatu!
Cu' mancia cchiù fa piccatu;»

Rispunni Cicca:

«E a vu' patri parrinu;
Ca lu vudieddu miu ancora nun è chinu.»
Si tira tutti tri li piatti e si li mancia; pùa a l'arrustu la 
stissa canzona, e si mancia tutti cosi; e pùa vivi. – «Pa­
tri, pri stasira nun mi nni vaju; dumani matinu ia mi nni 
vaju.» E lu parrinu abbuzzava, ca ristaru dijuni  cu la 
criata. La sira cci conza lu liettu e Ciccu nun si cci vonsi 
curcari; cci dissi: – «Ia mi curcu 'n capu la cascia: ca 
nun cci sugnu 'mbaratu593  a curcàrimi ni lu liettu.» La 
sica stièttiru 'n curmisazioni fina a notti, e pùa si jeru a 
curcari; la matina presti, prima di essiri juornu cci apri 
la cascia, ca era china di li cumplimenti chi cci avía pur­
tatu cu li so' frati, nni jinchi du' visazzi, si li càrrica 'n 

593 'Mbaratu, per 'mparatu, insegnato, adusato.

318

Fiabe novelle e racconti popolari siciliani – Vol. III 

Giuseppe Pitrè

capu la mula e si nni va. Quannu la matina nu' vìdinu a 
Ciccu nè mula e aprinu la càscia e la trovanu vacanti, ca 
si piglià' tutti li cosi chi cci avía purtatu, lu parrinu accu­
mencia a gridari contra la criata; la criata cci dissi: – 
«Cci   curpa   vossía,   ca   li   frati   li   fici   ristari   muorti   di 
fami.» Arrivà' Ciccu a lu màrcatu; li frati lu vittiru af­
facciari   di   luntanu   ca   era   carricatu,   e   cci   dissiru:   – 
«Cuomu ti finì' a tia?» E cci cunta lu fattu cuomu passa­
va, ca si mancià' tutti cosi, e li lassà' dijuni «e mi carri­
cavu  tutti   li  nuostri   cumplimenti,   li  carricavu e  l'haju 
ccà.» Li frati cci ficiru lu viva e finì'.

Casteltermini594.

594 Raccontata da M. Giuseppe La Duca, e fatta raccogliere dal sig. G. Di 

Giovanni.

319

Fiabe novelle e racconti popolari siciliani – Vol. III 

Giuseppe Pitrè

CLXXV.

Lu Burgisi e lu Pridicaturi.

'Nta li paisi di lu Regnu cc'è un usu, ca quannu va un 
Pridicaturi a fari la Quaresima, li burgisi lu solinu 'mmi­
tari 'nta li so' casi; e picciuliddi cci nni spènninu, pirchì 
si pigghianu a rïàttita595 cu' l'havi a trattari megghiu.

Ora 'nt'ôn paisi di chisti, comu dicissimu a Càccamu, 
cc'era un burgisi addivuziunatu di li sacerdoti, e ogn'an­
nu chi vinía lu Pridicaturi lu vulía a la sò casa e cci facía 
li gran trattamenti; ammazzava gaddini e picciuna, mit­
tía la casa suttasùpra.

A la mugghieri lu discursu 'un cci piacia, pirchì stu 
maritu pi 'na manu si sucava la sarda596 quann'era cu la 
mugghieri, e poi pi 'n'àutra manu spinnía senza aviricci 
sensu 'nta li dinari quannu si trattava di parrini. Vinni e 
vinni la Quaresima; junci lu Pridicaturi, e lu burgisi lu 
iju a 'mmitari pi la Duminica chi veni. Torna a la casa: – 
«Mugghiruzza mia, già tu lu sai: Duminica lu patri Pri­
dicaturi veni a mancia ccà nni nui; tu ammazza tri pic­
ciuna, e fàlli a spizzateddu597; lu vrodu cci fai; 'nsumma 
pensa   tu.»   La   mugghieri   ammussau598.   La   Duminica 
idda ammazzò li picciuna e li cucíu; la mugghieri, liccu­

595 E di quattrini gliene spendono (in pranzi), perchè si prendono di gara, 

(rïàttita o rïàtta.)

596 Sucàrisi la sarda, risparmiare per avarizia e grettezza.
597 Spizzateddu, spezzatino, stufato alla casalinga.
598 La moglie imbronciò.

320

Fiabe novelle e racconti popolari siciliani – Vol. III 

Giuseppe Pitrè

tedda ca cc'era, si misi a spizzuliari unu appressu all'àu­
tru   li   tri   picciuna599.   Veni   lu   Pridicaturi:   –   «Baciu   li 
mani, a Sò Rivirenza.» – «Lu Signuri vi binidica, fig­
ghia.» – «Oggi ricivemu l'onuri di Sò Rivirenza...» (dici 
la mugghieri.) – «Chi cc'entra; tant'onuri è lu mio.» – 
«Chi bedd'occhi, Patri!... (dicía la mugghieri taliànnulu 
'nta   l'occhi   comu   si   cci   parissi   piatusu)   comu   cci   li 
chiànciu!...» – «Chi sintiti diri, figghia mia?» – «Nenti, 
patri mio... Mè maritu....» – «Parrati!» dici lu Pridicatu­
ri. – «Havi a sapiri ca mè maritu havi du' debbuli, ca cci 
piacinu l'occhi, e 'un sapi chi fari pi scippàrinni quarcu­
nu e manciarisillu. Ccà, nna lu paisi, la cosa si sapi, e si 
nni guardanu tutti: ma chiddi di fora cci 'ngagghianu. 
Quantu Pridicaturi vennu, tanti iddu cu la scusa di 'mmi­
talli   cci   havi   a   scippari   l'occhi.»   Comu   la   Pridicaturi 
senti accussì, santi pedi, ajutatimi! chiantasi li carcagni 
'nta l'eccetra, e fuj600. 'Nta mentri, cu' s'arritira? lu mari­
tu. Vidennu scappari a lu Pridicaturi, stunatu, spija a la 
mugghieri: – «Chi successi ca lu Pridicaturi scappa?» – 
«E ch'havi a succediri! ca stu Pridicaturi vidennu 'nta la 
pignata li tri picciuna, si li pigghiò tutti!» – «Tutti?» dici 
lu maritu. – «Tutti!... ca mi purtati sti sorti di 'mmitati ca 
mancu sannu aviri tanticchia di pulizia601!...» Sintennu 
chistu lu maritu nesci comu un surruscu, e si metti a'ssi­
cutari a lu parrinu gridannu: – «Tutti?... mancu datimin­

599 La moglie un po' ghiotta era, e uno dopo l'altro s'andò sbocconcellando i 

tre piccioni.

600 Si pianta i calcagni in c. e fugge.
601 Che neppure sanno avere un briciolo di educazione!...

321

Fiabe novelle e racconti popolari siciliani – Vol. III 

Giuseppe Pitrè

ni unu! (sintennu parrari di li picciuna.) Unu! patri mio; 
ammenu unu!...» Comu lu parrinu cci senti diri accussì, 
si figurò ca lu burgisi vulía ammenu un occhiu; dici: – 
«Mih602! iddu veru li me' occhi voli! No, no, nè unu nè 
dui! ca servinu pi mia!..» e cchiù di cchiù si misi a curri­
ri cu lu scantazzu ca lu burgisi cci scippava l'occhi.

Accussì  lu burgisi 'un putennulu agghiunciri, si nni 
aggirò a la casa comu un cani vastuniatu; e di ddu jornu 
'n poi cci passò la smania di 'mmitari li Pridicaturi, e la 
mugghieri si libbirò di sta siccatura.

Palermo603.

VARIANTI E RISCONTRI.

Una versione di Polizzi-Generosa esce col titolo Lu Pridicatu­
ri così come una brevissima di Alimena. Nel Pridicaturi 'mmitatu 
di Casteltermini invece di occhi sono organi maschili.

602 Mih! tronco da minchiuni, che più pulitannente si dice minnuni, min­

chione! capperi!

603 Raccontata da Rosa Brusca.

322

Fiabe novelle e racconti popolari siciliani – Vol. III 

Giuseppe Pitrè

CLXXVI.

Lu Custureri.

'Na   vota   c'era   un   Custureri   chi   avía   'na   mugghieri 
chiamata gnura Grazia. Lu maritu Custureri si chiamava 
Do   Giuseppi.   Do   Giuseppi,   siccomu   era   Custureri,   si 
dava lu pani  jennu a tagghiari robbi. Un jornu fra di 
l'àutri lu chiamau lu Re pri tagghiari àbbiti a Palazzu. La 
casa di Do Giuseppi era muru 'mmenzu cu lu palazzu di 
lu Re; e ni lu muru di Do Giuseppi c'era un purtusu chi 
spurgía ni la casa di lu Re propria. La mugghieri, comu 
vidía ca lu maritu addimurava ni la casa di lu Re, affac­
ciava la testa di lu purtusu di lu muru pri vìdiri lu maritu 
chi cosa facía. La mugghieri scinníu jusu, e misi a chia­
mari a lu maritu, ca lu vulía. Do Giuseppi, a sta chiama­
ta di la mugghieri, nun potti fari a menu di pigghiari lu 
pirmissu a lu Re pri quantu jia dintra a vìdiri chi cosa 
vulía. Lu Re ci lu pirmisi, e iddu iju ddà. Do Giuseppi si 
misi a chiamari a la mugghieri, e idda ci rispunnía ac­
cussì: – «Chi vuliti, Gnuri, iu ccà sugnu! acchianati.» 
Chiddu acchianau, e iddu si 'nfurmau di chi n'avía spe­
ratu Do Giuseppi ni la casa di lu Re. Lu maritu già era 
vicinu la casa di lu Re, siddiatu di sta chiamata, senza 
motivu, di la mugghieri. La mugghieri 'ntra ssu 'stanti si 
'nfilau di lu purtusu, e cuminciava ad amuriggiarisi cu lu 
Re. Do Giuseppi, a lu solitu, comu arrivau, sicutau a 
tagghiari li robbi. Poi finíu di tagghiari li robbi, e Do 

323

Fiabe novelle e racconti popolari siciliani – Vol. III 

Giuseppe Pitrè

Giuseppi si ni iju dintra; e chiamava: – «Gnura Grazia!» 
e idda rispunnía ('nfilannusi  arreri  pi  lu purtusu di  lu 
muru ni la sò casa) a sò maritu accussì: – «Gnuri, chi 
vuliti! iu filu: lu viditi?» Do Giuseppi si cuitava, e poi si 
ni jia arreri a fatigari. La gnura Grazia a lu solitu si ni jia 
ddà, e lu Re ni 'mpazzía propria; tantu ca si misi d'ac­
cordu cu idda stissa di pigghiarisilla pri mugghieri; e ci 
avía a fari l'àbbiti. Ci accattau l'àbbiti, e poi, essennu Do 
Giuseppi lu megghiu custureri, li avía a tagghiari iddu 
stissu. Comu mannàru a chiamari a Do Giuseppi pri tag­
ghiarici l'àbbiti, idda si fici truvari ni la casa di lu Re. 
Lu Re, sodu, ci cumannau a lu custureri di pigghiari la 
misura a la zita chi era ddà prisenti. Lu Do Giuseppi ta­
liava la zita, e nun ci dicía lu cori di pigghiarici la misu­
ra, pirchì ci paría ca era sò mugghieri. Si misi a tramaz­
zari ni la facci, ci trimavanu li manu. 'Nsumma spiculau 
d'ammintàrici a lu Re ca si scurdau lu singu. Si arrisci­
díu la sacchetta , e ci dissi a lu Re: – «'Na grazia, Mai­
stà, vurrissi fatta!» – «Ed è?» rispusi lu Re. – «Già mi 
scurdaiu lu singu a la casa, e l'haju a jiri a pigghiari.» – 
«Va jìtilu a pigghiari, abbasta chi viniti prestu.» – «Ora 
vegnu;» ci dissi Do Giuseppi. Iju a la casa, e si misi a 
chiamari a sò mugghieri, pricchì stava cu pinseri. Comu 
si misi a chiamari, la mugghieri di la casa di lu Re lu 
sintíu e ci iju, dicennu: – «Chi avìti? Ccà arreri siti, tin­
giutu! Sempri viniti cu 'na scusa! Va jìtivi a buscari lu 
pani. Vazzi chi604  viniti arreri ora! vasinnò veru nun la 

604 Non v'arrischiate più (vazzi per 'nfazzi non faccia, non fia mai).

324

Fiabe novelle e racconti popolari siciliani – Vol. III 

Giuseppe Pitrè

finemu bona.» Iddu cuitatu si ni iu arreri ni la casa Riali. 
Comu lu vitti lu Re, ci dissi: – «Videmu chi scusa ave­
mu cchiù, Do Giuseppi! Quali grazia vuliti fatta cchiù?» 
– «Cam'ora nenti» ci rispusi chiddu. La gnura Grazia a 
lu solitu si fici truvari ddà, e Do Giuseppi ci accuminsau 
a tagghiari l'àbbiti. Pirò taliànnula, mittía a trimari, e si 
travugghía tuttu. Pigghiau 'n'àutra scusa, e ci dissi a lu 
Re: – «Maistà, grazia!» – «Chi cosa vuliti?» – «Pi fauri, 
mi scurdaiu li forfici, quantu li vaju a pigghiu.» – «Pi 
st'àutra vota vi lu cuncedu, ci rispusi lu Re; ma viditi ca 
si sparti di sta vota vi ni jiti arreri, poi si ni jirrà la vostra 
testa.» Iddu si ni iju ni la sò casa, e 'ntra ssu 'stanti la 
zita di lu Re si spugghiava lestu lestu, e si vistía di ddi 
robbi di casa chi tinía lu Do Giuseppi; e si facía truvari 
filannu. Comu lu vidía cumpàriri, mentri iddu si cunsu­
lava vidennu a sò mugghieri, la gnura Grazia ci facía 'na 
gran strapazzata, e ci dicía sempri ca sta gilusia ci avía a 
fari perdiri lu pani pri sempri. Basta, iddu stava un mo­
mentu e ci cuntava a la mugghieri ca la zita di lu Re era 
propria tali e quali comu idda. Si ni iju poi arreri, e iju a 
tagghiàrici   l'àbbiti;   accuminsau   a   tagghiari,   taliava   a 
idda e si cunfunnía tuttu. Poi ci dissi a lu Re: – «Maistà, 
grazia! Haju un duluri di stomacu e nun haju comu fari. 
Haju a fari un attu granni, e mi ni haju a jiri subbitu.» 
Lu Re, capiennu la cosa, nun ci vulía dari lu pirmissu, 
ma misu a li stritti, accunsintíu a darici arreri lu pirmis­
su. Iddu si ni iju, e la gnura Grazia si fici truvari ddà ar­
reri. – «Oh pesta! ci dissi, arreri ccà vinistivu: lu pani 

325

Fiabe novelle e racconti popolari siciliani – Vol. III 

Giuseppe Pitrè

pirditi!» – «Ma iu chi ci pozzu fari ca allura ca ci pig­
ghiu la misura, mi pari chi fussivu vui propria!» – «'Nca 
la chiavi di la casa nun l'aviti vui, e mi  tiniti chiusa. 
Dunchi comu vi pirsuaditi ca iu ni lu stissu tempu fussi 
ccà e ddà? Jitivinni cuetu, e nun dubbitati a nenti! Lu sa­
piti? Si vui vi dipurtati beni, forsi ni lu spunsaliziu di lu 
Re, ammìtanu a mia, e comu li ziti si ni vannu a villig­
giatura, forsi a mia mi ci purtirannu! Nun fa nenti poi si 
vui   arristati   sulu   pri   pocu   jorna;   servi   ca   guardàti   la 
casa; iu poi vegnu cu tanti cosi di cumplimentu!» Lu Do 
Giuseppi pirsuasu si ni iju ddà arreri. Spiddíu l'àbbiti, e 
poi si puntaru li capituli, e si avìanu a spusari. Lu Re 
dissi avanti di lu stissu Do Giuseppi, ca comu si spusa­
vanu, avìanu a jiri subbitu a villiggiatura. La sira si spu­
saru, e Do Giuseppi iju a fari la privinzioni a sò mug­
ghieri, dicennu: – «Vidi ca lu Re a mia mi porta a la vil­
liggiatura. Iu ti lassu pri pocu jorna. Quannu iu partu, tu 
affacci di lu finistruni; ma vazzi chi quannu iu coddu cu 
lu Riuzzu tu ti resti affacciata a taliari ancora: allura ti ni 
hai a tràsiri. Affacci tutta cummigghiata e nun ti fa' vìdi­
ri.» Si licinziaru cu sò mugghieri, e idda ci raccumannau 
di stari cuntenti, e nun dubbitari a nenti.

Iddu si ni iju ni la casa di lu Re, 'ntra ssu 'stanti la 
mugghieri   prucurau   'na   cucuzza   saracinisca   e   la   misi 
cummigghiata cu 'na mantillina affacciata a la finestra.

Comu iddu partíu cu lu Re, cu la sô spusa e tuttu l'ac­
cumpagnamentu, l'unica 'ntisa chi iddu avía era di taliari 
a la sò finestra pri vìdiri si sò mugghieri era ancora af­

326

Fiabe novelle e racconti popolari siciliani – Vol. III 

Giuseppe Pitrè

facciata. Vidennula affacciata cci facía signali di trasiri­
sinni, ma chidda nun si ni trasía (pirchì era la cucuzza) e 
lu custureri si abbiliava dicennu: –«Chidda stùpita nun 
si ni voli tràsiri.» Camina camina, nun putennu cchiù ri­
sistiri pinsannu a la mugghieri, senza diri nenti a lu Re, 
a cavaddu stissu arriggirau e si ni iju a vìdiri ni la sò 
casa si la mugghieri era ancora affacciata. Di luntanu ci 
facía signali ancora di tràsiri: e chidda nun si muvía.

Apprittau lu passu605, e iju a vìdiri, currivatu, pricchì 
la mugghieri nun s'avía mossu, e ci vulía dari lignati. 
Ma arristau comu un minchiuni quannu vitti la cucuzza 
cumminata cu la mantillina di supra! Allura si misi a 
gridari:– «Tradimentu! tradimentu! Chissi fuoru li chia­
mati di lu Re! chissi fôru li finzioni di mè mugghieri!» 
E accussì dicennu niscíu pazzu.

Polizzi-Generosa606

VARIANTI E RISCONTRI

La vostra bedda Grazia! (Trapani).

Specie di satira al grosso cervello dei Montesi, questa novella 
racconta che un trapanese amava la moglie d'un montese a nome 
Grazia. Una notte affrettandosi ella a fuggire con lui preparò al 
marito un fantoccio sulla terrazza e lo coperse del solito manto. Il 
trapanese che s'era fatto amico del marito di lei, e gli avea parlato 
tutta la sera dal suo balcone, si licenzia, e per la strada lo saluta 
dicendogli: Vi salutu, cumpari; jeu mi nni vaju cu la vostra bed­
da Grazia. E quello risponde: Lu Signuri v'accumpagna. Troppo 

605 Apprittari, in Pal. affrittari.
606 Raccolta dal sig. Gialongo.

327

Fiabe novelle e racconti popolari siciliani – Vol. III 

Giuseppe Pitrè

tardi però si accorge che la moglie della terrazza, cui egli non di­
sturba perchè le lasci godere il fresco notturno, è la gramola della 
sua casa.

E nè più nè meno  Re Barbadicane e Grazia, nov. II di  DOM. 

BATACCHI, senza neppure togliervi il doppio senso di Grazia.

Ha lo stesso fondo della novella narrata dal quinto filosofo nel­
la  Storia d'una crudele matrigna  (Bologna, 1862) che pure, sia 
detto di passaggio, si trova con leggiere varianti nei Compassio­
nevoli  avvenimenti  di Erasto, cap. XVI: «Filandro  filosofo col 
narrare la sagace astutia d'una donna in Grecia, che per mano del 
marito proprio et geloso, si fece dar per moglie ad un giovane fo­
rastiero amato da lei, fa soprastar di nuovo l'esecutione della sen­
tenza contro di Erasto.» (In Venetia, appresso Marindri, MDLX­
XXV).

328

Fiabe novelle e racconti popolari siciliani – Vol. III 

Giuseppe Pitrè

CLXXVII.

Li dui capi-mariola.

Si raccunta ca 'n Castrettermini cc'eranu du' capi-ma­
riola di nnomu Vicienzu e Filippu. Sti du' mariola eranu 
muorti di fami e dispirati. Un juornu Filippu si nni ij' 
nni Vicienzu e cci dissi: – «Cumpà', comu faciemmu ca 
siemmu dispirati?» Cci dissi Vicienzu: – «Lassati fari a 
mia: pigliammu ddu quatru ch'è nni la vostra casa e lu 
'mbignammu607.»   Accussì   ficiru,  e   lu  jeru   a  'mbignari 
nni un tali di lu gnuri Filici putiaru, ca cuomu quatru an­
ticu cci dietti tri carlini. Iddi cci dissiru: – «Quannu vi 
puortu li tri carlini mi dati lu quatru.»

Vicienzu dissi a sò cumpari Filippu: – «Lassati fari a 
mia;»   si   nni   va  'ntra   un  galantomu,   e  si   fa   'mbristari 
'n'àbbitu di pannu finu cu lu cappieddu e cincu scuti di 
dinari608, e ddoppu si nni ij' nni lu gnuri Filici, e cci dici: 
– «Sàcciu ca cc'è un quatru ca si vinni.» Rispunni  lu 
gnuri Filici: – «Ma 'un si pò vinniri ca jè cosa antica e di 
valuri.» Rispunni lu Vicienzu: – «Nun 'mporta ca è di 
valuri, ia ci lu pagu lu duppiu di quantu va.» si misiru a 
priezzu,   e   cumminièru   dicidott'unzi;   cci   lassa   cincu 
piezzi609  di  caparru, e cci dici:  – «Dumani  viegnu, vi 

607 Prendiamo quel quadro che è nella vostra casa, e lo mettiamo in pegno.
608 E cinque scudi in danaro.
609 Gli lascia cinque piastre di caparra.

329

Fiabe novelle e racconti popolari siciliani – Vol. III 

Giuseppe Pitrè

puortu lu riestu di li grana610 e mi pigliu lu quatru;» e si 
nni ij'.

Si nni ij' nni sò cumpari Filippu e cci dissi lu fattu 
comu stava. Lu Vicienzu, vistutu arrieri cu li so' robbi, 
si nni va nni lu gnuri Filici e cci dici: – «Gnuri Filici, 
viegnu cu li tri carlini, datimi lu quatru.» Lu gnuri Filici 
ch'avía fattu nigoziu cu lu fintu galantomu,611  cci parsi 
forti dàricci lu quatru, e cci dissi: – «Lu quatru si rumpì', 
ca cadì' di lu chiuovu.» Rispunni Vicienzu: «La quatru 
'un cci lu puozzu lassari, pricchì è di valuri.» Cci rispun­
ni lu gnuri Filici: – «È buonu ca vi dugnu se' unzi pri lu 
quatru.» Rispunni Vicienzu: – «Ma chi su' se' unzi? lu 
quatru è di valuri e m'âti a dari lu quatru.» Abbasta612, 
cumminaru dudici unzi: lu Vicienzu chi appi li dudici 
unzi tuttu cuntenti si nni va nni sò cumpari Filippu.

Lassammu a chisti e pigliammu a lu gnuri Filici ch'a­
spittava lu galantomu pri lu quatru cumminatu dicidot­
t'unzi; accumencia a taliari tutti li strati aspittannu lu ga­
lantomu   pri   purtàricci   li   grana   e   pigliarisi   lu   quatru: 
ddoppu aspittannu tantu tiempu  ca 'un vinni  cchiù, si 
stizzà' e rumpì' lu quatru, e cci appizzà' li grana; e lu ga­
lantomu Vicienzu, e cumpari Filippu si manciaru li di­
nari.

Casteltermini613.

610 Domani verrò e vi porterò il resto dei quattrini.
611 Col creduto galantuomo.
612 Abbasta, basta, insomma.
613 Raccontata da G. La Duca, e fatta raccogliere dal sig. Gaetano Di Gio­

vanni.

330

Fiabe novelle e racconti popolari siciliani – Vol. III 

Giuseppe Pitrè

VARIANTI E RISCONTRI

Confronta colla novella dei CESARI, ove un mariuolo va a ven­
dere un quadro a un treccaio, e un altro finto antiquario,  va a 
comperarlo   per  una   vistosa   somma,   di   che   lascia   una   caparra; 
onde venendo il primo mariuolo per riprendere il suo quadro, il 
treccaio gli dà di molti quattrini per ritenerlo, dovendo, pensava 
egli, venderlo all'antiquario.

Ricordo d'aver letto in altro novelliere moderno questa cape­
streria; ma non saprei dir dove. Non è guari la Gazzetta calabrese 
di Catanzaro ripubblicava da un diario di Milano un aneddoto si­
mile. Invece di un quadro v'era un violino prodigioso appartenuto 
non so a quale illustre personaggio.

331

Fiabe novelle e racconti popolari siciliani – Vol. III 

Giuseppe Pitrè

CLXXVIII.

Lu Scarparieddu.

'Na vota cc'era un poviru scarparu chi nun avía nè ti­
nía: lu celu lu jittau, e la terra l'apparau614. Chistu nun 
facía àutru ca siddu ci vinía quarchi parruccianu615  pi 
vuliri fattu quarchi paru di scarpi, iddu si facía dari li di­
nari pi accattari li 'mpigni e 'nsocchi ci abbisugnava, e 
poi li dinari chi ci arristavanu di la mastría, chisti si li 
spinnía pi lu mangiari, e 'nsocchi ci abbisugnava pi puti­
ri trâri avanti stintatamenti. Siccomu era picciuttieddu, 
la testa ci dicía di maritàrisi; e 'na vota mannau pi parti­
tu 'nta 'na picciotta, ca pi essiri cchiù scarsa d'iddu ci 
dissi   sì.   Doppu   jorna   si   cunchiudíu   lu   partitu,   e   a   la 
mugghieri si la purtau ni la fatta a casuzza chi avía iddu
616. Travagghiava quannu ci vinía la pruvidenza, e cu li 
dinari di la mastría circava di sustintàrisi cu la mugghie­
ri. 'Na vota sintíu diri ca a la chiazza c'eranu sardi fri­
schi. Lu scarparu n'avía desideriu, ca sa quantu tempu 
avía617 ca nun n'avía mangiatu e si tuccava la sacchetta 
pi vìdiri siddu li putía accattari.

614 Frase comune per significare che un tale sia disgraziato, e non abbia 

conforti ed aiuti nel mondo.

615 Costui non facea altro che (questo): se (siddu) gli veniva qualche avven­

tore.

616 E a la mugghieri ecc. E menò seco la moglie in quella (specie di buca) 

che era fatta a foggia di casa.

617 Ca sa ecc. Che chi sa da quanto tempo.

332

Fiabe novelle e racconti popolari siciliani – Vol. III 

Giuseppe Pitrè

Basta, vitti ca pussidía un tariulu618, e ammucciuni di 
la mugghieri iju a pigghiari li sardi. Li purtau dintra cri­
dennusi ca la mugghieri ci avía a fari lu preu619. Ma lu 
fattu 'un fu accussì: ca comu la mugghieri lu vitti affac­
ciari cu li sardi lu pigghiau pi stòlitu, pirchì iddu sapía 
ca ni la sò casa nun c'eranu ligna nè padedda pi frìjli620.» 
Lu maritu allura ci fici curaggiu, e ci dissi ca ssa cosa 
era nenti. Pinsau  ca avía  un paru di  furmi  viecchi,  li 
ciaccau, e livau la quistioni di li ligna621. Poi ci dissi di 
vèstisi idda, e jiri 'nta 'na vicina pi fàrisi 'mpristari la pa­
dedda. La mugghieri niscíu e si iju a fari 'mpristari la 
padedda, e purtata chi l'appi dintra friìju li sardi comu 
megghiu potti e si li mangiaru. Lu maritu a la finuta ci 
dissi di jiri a purtari la padedda a chidda stissa chi ci l'a­
vía 'mpristatu, vasinnò quarch'àutra vota nun c'era nud­
du chi cchiù si pruntava a fàrici piaciri! La mugghieri 
allura a ssu discursu s'opposi, e ci dissi ca iddu li pedi 
l'avía pi putiriccilla purtari. Basta: lu maritu chi dicía di 
purtariccilla la mugghieri; la mugghieri di purtariccilla 
lu maritu, e 'nta stu modu s'alliticavanu senza purtaric­
cilla nuddu. Lu maritu doppu tantu cummàttiri, siddiatu 
ci dissi a la mugghieri di finiri la quistioni cu 'na scum­
missa, e ci dissi: – «A cui parra primu di nuàtri du', ci 

618 Tariulu o tariolu, dim. di tarì, cent. 42 di lira.
619 Cridennusi ecc., credendo che la moglie dovesse fargli festa.
620 Pi frìjli, in Palermo pi frijlli, per figgerle (le sarde).
621 Si ricordò che avea un paio di forme vecchie, le spaccò, e così levò la 

questione delle legna (per fare il fuoco onde frigger le sarde).

333

Fiabe novelle e racconti popolari siciliani – Vol. III 

Giuseppe Pitrè

porta la padedda622.» 'Nca la mugghieri accunsintiu a la 
cosa, e si misiru a la prova. Si ni scinneru ni la putía, e 
lu maritu travagghiannu nun facía àutru chi fiscari623. La 
mugghieri chi filava ogni tantu si facía assêntri cantan­
nu. Scurau la sira, e si ni acchianaru tutti du' pi jìrisi a 
curcari. La porta nun la chiuderu, e la lassaru sbarracata. 
A menzannotti li genti chi passavanu taliavanu a la por­
ta, e nun si putìanu figurari lu mutivu pirchì era aperta. 
Pigghiati di curiusità acchianaru, e vìttiru a lu maritu e 
la mugghieri cu l'occhi aperti senza dàri cuntu624. Allura 
ddi pirsuni li misiru a scòtiri, e iddi li taliavanu senza 
darici cuntu. Unu di chissi chi acchianaru avía 'na certa 
prattichizza a canusciri lu pusu. Ci lu tuccau a tuttidu', e 
ci paría ca eranu boni. Ma poi suspittannu ca ci avissi 
pigghiatu qualchi cosa, dissi  a li so' cumpagni  ca era 
giustu   chi   ci   urdinavanu   lu   Viaticu   subbitu,   pirchì   di 
mumentu 'n mumentu putianu muriri. Li cumpagni  pi 
fàlla lesta jeru a parrari a lu parrinu pi dàrici l'Estrema 
Unzioni. Lu parrinu, accumpagnatu cu chiddi ci iju, e ci 
iju a dari l'Estrema Unzioni. Accuminzau di lu maritu, 
ca lu taliava cu tanti d'occhi senza dàrici cuntu; e finíu. 
Poi 'ncugnau ni la mugghieri, ca facía la stissa cosa di lu 
maritu, di taliallu e si lassava untari l'ogghiu santu. Ma 
quannu fu ura di mittiricillu 'nta li spaddi, la mugghieri 
gridau, e ci dissi ca nun vulía essiri scummigghiata. Lu 

622 A cu' parra ecc. Chi primo parlerà di noi due dovrà riportar la padella (a 

chi ce l'ha prestata).

623 Fiscari, detto pure in Salaparuta, per friscari, fischiare.
624 Senza risponder niente.

334

Fiabe novelle e racconti popolari siciliani – Vol. III 

Giuseppe Pitrè

maritu allura chi la sintíu parrari si susíu e ci urdinau di 
purtari la padedda a la vicina pirchì idda parrau primu. 
Comu lu sacerdotu li sintíu parrari, taliava a l'àutri pir­
suni chi l'avianu jutu a chiamari cridennusi ca era buffu­
niata. Allura tutti chiddi sintieru lu fattu e si ficiru la 
cruci ca pi cosi di nenti avìanu fattu scantari li genti.

Polizzi-Generosa625.

625 Raccolta dal signor Gialongo.

335

Fiabe novelle e racconti popolari siciliani – Vol. III 

Giuseppe Pitrè

CLXXIX.

Li du' orvi.

Una vota si cunta e si riccunta ca cc'era un orvu mor­
tu di fami, era veru debuli, fraccu ca nun putía cchiù; si 
iju a circari n'àutru cumpagnu e cci dissi: – «Cumpari, 
com'âmu a fari, ca nni stamu murennu di la fami?» Arri­
spunni l'àutru, e cci dici: – «Nni nni vulemu jiri, dici, a 
Palermu?» Iddu cci dicia: – «Nun pozzu cchiù.» – «E 
cumpà', dici, appujativi a mia, ca eu m'appoju a voi.» 
Mentri chi caminavanu chi si nni jianu a Palermu e si 
truvavanu fracchi, si facianu lu cuntu si putianu vuscari 
quantu facìanu 'na manciatedda626. Sta manciata s'avianu 
fattu lu cuntu ca 'mpurtava se' tarì; dici: – «Vurriamu sei 
tarì.»   Stamentri   chi   chisti   si   facìanu   lu   cuntu,   passau 
unu; si li 'ntisi belli belli cu li so' discursi627, e ci dici: – 
«Tinì' sti se' tarì, chi vi proju»;  ma nun cci li pruìju: 
iddi, l'orvi, tuttidui apparavanu la manu, ma iddu nun 
cci nni detti. Chiddu dissi: – «L'àutru li pigghiau.» L'àu­
tru: – «Chiddu li pigghiau;» e tiraru avanti. Si nni jeru; 
si jeru a 'nfilari 'nta 'na tratturia pri jiri a spenniri sti sei 
tarì. 'Na vota chi fineru di manciari, lu lucanneri vulia li 
grana628: l'orvu, a l'àutru orvu cci dicía: – «Va', dàticci li 
grana.» L'àutru ci dicía: – «Daticcilli vui;» e s'alliticava­

626 Si facìanu ecc. faceano i calcoli se potessero buscar tanto da farsi una 

buona mangiatina.

627 Udì bel bello i loro discorsi.
628 Grana, qui come altrove quattrini.

336

Fiabe novelle e racconti popolari siciliani – Vol. III 

Giuseppe Pitrè

nu   'ntra   d'iddi.   Lu   lucanneri   ddocu   cci   vulía   dari   di 
manu, e si sciarriava ca vulía essiri pagatu. Si trova a 
passari chiddu stessu chi cci avía finciutu di dari li se' 
tarì; li vitti 'nta sta 'ngùstia, e pri libràri sti poviri orvi629, 
cci dissi: – «Lassatili stari, dici, l'orvi; datimi un picciot­
tu cu mia ca li se' tarì vi li dugnu eu.» Cci ha datu lu 
picciottu, e camina camina si lu porta cu iddu 'nta 'na 
Chiesa: ddà attrova un cunfissuri chi cunfissava e cci iju 
a l'aricchia: dici: – «Vassa vidi ca stu picciottu havi li 
senzî smagghiati, ca voli se' tarì630; (dici): vossa lu cun­
fessa e cci fa livari ssa smàgghia chi havi.» Lu cunfissu­
ri dici: – «Lassàti fari a mia, ca cci pensu eu; va beni!» 
Chiddu allura si nni iju; e lu cunfissuri, comu finíu di 
cunfissari a li fimmini ch'avìa, dici: – «Veni ccà, cunfès­
sati.» – «Chi cunfissari! eu pri li se' tari vinni.» – «No, 
veni ccà, dici, tu lu sènziu smagghiatu hai, cunfessati.» 
– «V'haju dittu, datimi li se' tarì, ca haju chi fari.» – «Ah 
no dici! aspetta!» e pigghia 'na virga pri dàricci 'n cod­
du,   ca   cci   vulía   fari   finiri   lu   smagghiamentu.   Ddocu 
chiddu a diri: «Li se' tarì vogghiu!» e lu parrinu a grida­
ri: – «Cunfèssati ca smagghiatu si'! chissu lu dimoniu 
è!» s'arrotanu tanti aggenti, e li spàrtinu pri sèntiri comu 
java la cosa631. – «Cunta tu.» – «Parrassi vassía.» S'ad­

629 E per liberare questi poveri ciechi.
630 Vossa ecc. Sappia che questo giovane ha spigionato il piano di sopra (ha 

i sensi smarriti) e pretende 6 tarì.

631 S'arrotanu ecc. si accalca tanta gente, e li divide per udire come la vada 

a finire.

337

Fiabe novelle e racconti popolari siciliani – Vol. III 

Giuseppe Pitrè

dunanu di la burra632, e s'attruvaru gabbati tuttidui! E ccà 
finisci lu cuntu, e l'orvi si ficiru la manciata filici e cun­
tenti senza spènniri picciuli, e chiddu si la sfilau bellissi­
mamenti.

Borgetto633.

VARIANTI E RISCONTRI.

Si trova nelle Novelle del SACCHETTI, n. CXL: «Tre ciechi fanno 
compagnia   insieme,   e   veggendo   la   loro   ragione   Santa   Gonda, 
vengono a tanto, che si mazzicano molto bene insieme, e dividen­
do l'oste e la moglie, sono da loro anco mazzicati.»

Per l'aneddoto del confessore vedi in questo volume Lu Pitra­

lisi, n. CLIII, e le relative varianti e riscontri.

632 Burra, burla.
633 Raccontata da Francesca Leto e raccolta da Salomone-Marino.

338

Fiabe novelle e racconti popolari siciliani – Vol. III 

Giuseppe Pitrè

CLXXX.

L'apprinnista di lu medicu.

'Nna vota cc'era un medicu chi jia a fari li visiti cu lu 
sò Apprinnista. 'Nna jurnata avennu vistu un malatu, cci 
dissi: – «Ah! 'nquà nu' nni vuliti sèntiri nenti ca nun avi­
ti   a   manciari?»  –   «Signuri,   cci   assicuru   chi   nun   haju 
manciatu nenti,» dissi lu malatu. – «Gnurnò, arrispunníu 
lu medicu, ca jeu trovu lu pusu di racina634; veni a diri 
chi aviti manciatu racina.» Ddocu lu malatu, cunvinciu­
tu, dici: – «Ora chi voli! Veru è ca mi la manciai la raci­
na, ma un sgangu fu635.» – «Bonu; 'un v'arrisicati cchiù a 
manciari, pirchì pri minchiuni a mia nun mi cci pigghia­
ti.»

Lu poviru Apprinnista chi java cu lu medicu arristau 
amminchiunutu com'è chi lu sò maistru 'nsirtava di lu 
pusu ca chiddu avía manciatu racina; e subbitu chi ni­
sceru   cci   spijau:   –   «Maistru,   d'unni   si   nn'addunau   ca 
chiddu avía manciatu racina?» – «Senti, cci dici lu me­
dicu, unu chi va a visita636 un malatu, pri minchiuni nun 
cci havi a passari mai; allura chi trasi metti l'occhiu pi 
tuttu lu lettu, e sutta lu lettu puru; e di (da) ddi muddichi 
chi vidi, s'adduna di 'nsocchi ha manciatu lu malatu. Jeu 

634 No, rispose il medico, chè io trovo il polso (di uno che abbia mangiato) 

dell'uva.

635 Sgangu di racina, racimolo d'uva.
636 Un che vada a visitare.

339

Fiabe novelle e racconti popolari siciliani – Vol. III 

Giuseppe Pitrè

vitti la rappugghia637 di la racina, e di ddocu cci 'nsirtai 
ca chiddu avía manciatu la racina.»

Succedi la 'nnumani matinu ca cc'eranu malati assai 
'nta lu paisi, e lu medicu 'un putennu arrivari a fari tutti 
li visiti, mannau lu sò Apprinnista a visitàrinni 'na pocu. 
'Nta di l'àutri l'Apprinnista va e va nni ddu malatu chi 
s'avía   manciatu   la   racina,   e   vulennu   fari   'na   parti   di 
'spertu comu lu sò maistru, pi fari vìdiri ch'era medicu 
viriticu638, comu s'adduna ca sutta lu lettu cc'eranu fila di 
pagghia, cci dici arrabbiatu: – «Ma vui nun vuliti sèntiri 
nenti, ca nun aviti a manciari!» Dici lu malatu: – «Cci 
l'assicuru jeu, ca mi purría cumunicari ca nun haju tasta­
tu l'acqua.» – «Gnursì, dici l'Apprinnista; vui manciàsti­
vu pagghia, ca nni viju li fila sutta lu lettu.» E lu malatu 
di bottu: – «E chi m'ha pigghiatu pi sceccu com'è vos­
sia?» E l'Apprinnista fici la figura di ddu minchiuni e 
chi era.

Salaparuta639.

VARIANTI E RISCONTRI.

È tal quale in STRAPAROLA, Tredici piac. notti, VIII, «Due medi­
ci, de' quali uno era di gran fama e molto ricco: ma con poca dot­
trina, l'altro veramente dotto, ma molto povero.» Il medico igno­
rante trova nel letto dell'ammalato una pelle d'asino e chiede al­
l'ammalato se abbia mangiato dell'asino. L'ammalato dà dell'asino 
al medico.

637 Rappugghia, dim. di rappa, grappolino.
638 Virìticu, veridico, qui valente, intelligente, esperto.
639 Raccolta da me in Salaparuta.

340

Fiabe novelle e racconti popolari siciliani – Vol. III 

Giuseppe Pitrè

La stessa novella ricordo di aver letta nell'Utile col dolce  del 

P. CASALICCHIO.

341

Fiabe novelle e racconti popolari siciliani – Vol. III 

Giuseppe Pitrè

CLXXXI.

La scummissa.

C'era un maritu e 'na mugghieri. Lu maritu era scar­
paru, e la mugghieri filava a li genti. A la chiazza vinni­
ru li sardi frischi. Lu maritu dissi: – «Iu li vaju a'ccattu li 
sardi; ma cui li va a frìj pirò?» La mugghieri dissi: – 
«Nui avemu a fari un survizzu l'unu. Iu mi vaju a 'mpre­
stu la padedda ni 'na vicina, e vui jiti a'ccattari lu carvu­
ni. Iu vaju a'ccattu l'ogghiu, e vui poi cuvati lu focu. Iu 
poi friju li sardi.» Idda, comu lu maritu li purtau, friìju li 
sardi, e li misi  cummigghiati  supra lu tavulinu640. Poi 
dissi a lu maritu: – «Li sardi sunnu fritti, jamunnilli a 
mangiari.» Lu maritu dissi: – «Primu avemu a mettiri 
'na scummissa. Iu haju a finiri li scarpi chi haju accu­
minsati, e vui la cunucchiata. A cui speddi primu, si va a 
mangia li sardi.» Iddi si misiru tira tira a finiri la stag­
ghiata e a cui si putía spidicari641  cchiù assai. La mug­
ghieri cantava, e lu maritu fiscava senza sèntiri a nuddu. 
Poi darreri la sò porta ci iju un cumpari, e si misi a chia­
mari: – «Cumpari! Cummari!» e nun sintía nuddu. Dop­
pu tantu chiamari e gridari, nun putennu risistiri cchiù 
(pirchì anchi chiamaru li vicini) lu cumpari si siddiau, e 
si allavancau a la porta642 e vitti a sò cumpari chi fisca­

640 Essa, come il marito glie le portò si diede a friggere le sarde, le posò sul 

tavolino bell'e coperte.

641 Chi primo si sbrigasse più presto.
642 E si buttò verso la porta.

342

Fiabe novelle e racconti popolari siciliani – Vol. III 

Giuseppe Pitrè

va, e sò cummari chi cantava, e nun ci dissiru nenti643! 
Iddu ci dissi: – «E nun l'aviti sintutu ca iu haju chiamatu 
'na siritina e vuiàutri nun mi aviti vulutu dari cuntu!» 
Iddi pirò lu sintevanu, ma siccomu avìanu misu la scum­
missa di nun parrari, nun ci rispunnìanu. Iddu, lu cum­
pari, comu ancora nun parravanu, si assittau e si man­
giau tuttu lu piattu di li sardi. Poi senza dirici nenti lu 
cumpari si ni iju. Tutti li genti sintennu lu fattu batteru li 
mani a lu cumpari, e dissiru un migghiaru di 'mproperii 
a lu maritu e a la mugghieri!

Favula ditta, favula scritta,
Diciti la vostra ca la mia è ditta.

Polizzi-Generosa644.

VARIANTI E RISCONTRI.

Nella favola 1a della VIIIa, dello STRAPAROLA un poltrone scom­
mette colla moglie che debba chiudere l'uscio di casa quello di 
essi che avrà parlato il primo. Lasciano l'uscio aperto: si pongono 
a letto, entra uno che si trova a passare, interroga il marito, inter­
roga la moglie, essi con tanto d'occhi aperti non rispondono. Quel 
che ne segue però vedasi nella favola stessa.

La stessa novella è raccontata da ANTONIO GUADAGNOLI nella sua 

poesia La lingua d'una donna alla prova.

643 I quali non gli dissero nulla.
644 Raccolta dal sig. Gialongo.

343

Fiabe novelle e racconti popolari siciliani – Vol. III 

Giuseppe Pitrè

CLXXXII.

Lu viddanu santòcchiu645.

'Na vota cc'era un viddanu, lu quali era assai divotu di 
lu Crucifissu. Li scarsizzi 'nta la sò casa sempri s'am­
munsiddàvanu646  e iddu circava di suffrilli cu 'na certa 
pacenzia. Chistu pirò era curiusu di sapiri cu quali morti 
avía a mòriri. Si ni jia sempri ni la Chiesa e si jia a met­
tiri addinucchiatu ni l'artàru di lu Crucifissu e fra l'àutri 
prighieri ci dicía ca vulía 'na grazia, di sapiri cu quali 
morti avía a mòriri. A lu jornu appriessu ci iju arrieri, e 
parrava a vuci forti cu lu Signuri. Sicutannu sta cosa, lu 
sagristanu era curiusu di sapiri pi quali mutivu chistu jia 
sempri ogni juornu all'artàru di lu Crucifissu. S'ammuc­
ciau, e si sintíu tutta la storia. – «Va beni, dissi tra iddu 
lu sagristanu, già chi è chissu ti la conzu io la 'nsalata 
dumani.» Pi dda jurnata lu viddanu niscíu, e duoppu un 
piezzu lu sagristanu, ca si truvava ammucciatu, niscíu 
videmma, e chiudíu la Chiesa. A lu 'nnumani lu sagri­
stanu nun si mossi di la Chiesa, e sapennu l'ura chi lu 
viddanu sulía vèniri , si iju a'mmucciari darreri l'artàru 
di lu Crucifissu pi fàrici qualchi bonu scherzu. 'Nca lu 
viddanu cumparíu, e si iju a mettiri a ni la Chiesa, da­
vanti a l'artàru di lu Crucifissu a fari orazioni. Fra di 
l'àutri cosi cci dicía di mannàrici la pruvidenza a iddu, e 

645 Il villano ippocrita.
646 Le strettezze nella casa di lui sempreppiù crescevano e si accalcavano.
344

Fiabe novelle e racconti popolari siciliani – Vol. III 

Giuseppe Pitrè

a li so' figghi, e poi cunchiudía ca iddu nun si ni jia di 
ddà si primu nun cci facía la grazia di dirici cuomu iddu 
avía a mòriri. Allura lu sagristanu acchirchiava647, e si 
jia pinsannu la risposta chi cci avía a dari. Basta, quannu 
iddu, lu viddanu, riplicau arreri, lu sagristanu ammuc­
ciatu, faciennu  vîdri  ca era lu Crucifissu  chi cci  arri­
spunnía, a vuci forti cci dissi:  – «Lu vô' sapiri comu 
mori? 'mpisu!...» Allura lu viddanu misi a taliari cu tri 
parmi d'occhi a lu Signuri, e botta 'ntra botta cci rispun­
níu: – «E tu pi ssa mala linguazza chi hai si' ddocu 'n 
cruci!»

E chisti su' li divoti!

Polizzi-Generosa648.

647 Acchirchiari o acchicchiari, mettersi in attenzione, in orecchi, guardare 

inarcando le ciglia.

648 Raccolta dal sig. Gialongo.

345

Fiabe novelle e racconti popolari siciliani – Vol. III 

Giuseppe Pitrè

CLXXXIII.

Lu mastru scarparu e li spirdi.649

Cc'era 'na vota, e cc'era un mastru scarparu mortu di 
fami  e chinu di curaggiu. Stu scarparu 'na jurnata 'un 
avennu pututu vuscari un tirdinari si misi la coffa di li 
firramenti 'n coddu e iju 'n cerca di survizzu650; però fu 
tempu persu, pirchì la sira si scurau 'nta un paisi unni li 
genti  eranu  cchiù  morti   di   fami  d'iddu.  'Nta   stu  paisi 
cc'era un gran palazzu, e lu scarparu vidennulu appi cu­
sirità di sapiri cu' cci abbitava, e nni spijau a li vicini. Li 
vicini cci rispusiru ca lu palazzu era vacanti, pirchì era 
chinu di spirdi, e cui cci trasía, nni nisceva cchiù mortu 
ca vivu. Lu scarparu si misi 'n testa d'arristarisicci iddu 
pi forza, e accussì fici. La sira mentri travagghiava pi 
vuscari un tuzziteddu di pani, tuttu 'nsèmmula quantu 
vidi cumpàriri un monacu cu tantu di varvuni ca cci jun­
cía sina a li pedi; e cci astutau la cannila. Lu scarparu cu 
'na santa pacenzia pigghia un cirinu e l'adduma arreri. 
Passatu   n'àutru   pizzuddu,   lu   vidi   spuntari   di   la   stissa 
banna e fari la stissa scena; e iddu pacinziusu ad addu­
malla arreri. A la terza vota nu nni potti cchiui: afferra 
lu trincettu, e si cci lassa jiri comu un canazzu arraggia­

649 Il maestro calzolaio (qui ciabattino) e gli spiriti.
650 Questo calzolaio un giorno, non avendo potuto guadagnare un quattrino 

(un tirdinari, quasi un centesimo di lira), si pose la coffa de' ferri addosso, e 
andò in cerca di lavoro.

346

Fiabe novelle e racconti popolari siciliani – Vol. III 

Giuseppe Pitrè

tu pi vulillu sbacantari651; ma varvuni spiríu652, e lu ma­
stru   scarparu   arristau   amminnalutu.   'Nta   ssu   statu   di 
cosi, 'un sapía comu fari pi pigghiari curaggiu; pigghia 
un marteddu, e si metti a sbattiri supra 'na furma, pi fari 
arrassari li spirdi, e accussì aviri tantìcchia di cumpa­
gnia facennu battaría. Ma sì! appena cumencia sta maz­
zuliata vidi nèsciri 'na filata di monaci, chi purtavanu un 
mortu supra un catalettu. Iddu si metti a guardari, e li 
monaci ddoppu 'na firriata, lassàru lu mortu ddà e si nni 
jeru.

Cunsiddirati lu poviru scarparu truvannusi sulu a sulu 
cu ddu mortu! Arristau comu un pantàsimu senza sapiri 
gràpiri   la  vucca.   Vulía   pigghiarisi   di  curaggiu,  ma  lu 
scantazzu cchiù cci criscía. Passatu un pizzuddu di stu 
beddu stari, scrupisci un monacu chi manciava; cci ad­
dumanna un muccuneddu; e lu monacu cci arrispunni, 
ca tannu cci nni dava, quannu lu mastru facía zoccu cci 
diceva iddu. Lu mastru cci dissi di sì, pirchì la fami si lu 
pigghiava   pi   darreri   lu   cozzu.   Lu   monacu   cci   detti   a 
manciari, e dipoi cci dissi ca s'avía a finciri mortu, senza 
pipitari, nè ciatari, masinnò muría; e spiríu. Ddoppu un 
pizzuddu accumpariscinu 'na pocu di monaci, lu mettinu 
'nta un catalettu e si lu portanu 'nta la Chiesa e lu chiùji­
nu 'nta 'na sepurtura.

651 Alla terza volta non ne potè più: afferra il trincetto e si avventa come un 

cane arrabbiato per infilzarlo (Sbacantari, vuotare, detto dell'uscir che fanno 
gl'intestini dopo un colpo)

652 Ma barbone (l'uomo dalla lunga barba) sparì.

347

Fiabe novelle e racconti popolari siciliani – Vol. III 

Giuseppe Pitrè

A lu 'nnumani lu mastru scarparu spinci la balàta e 
chi vidi?! vidi tutta la fossa china di munita d'oru, d'ar­
gentu e di ramu; a manu a manu nesci pi jiri a pigghiari 
la sò cuffitedda, e trasennu 'nta la càmmara, vidi lu cata­
lettu tuttu d'argentu massizzu. Allura si jinchi la coffa, li 
sacchetti, li scarpi, la pitturina di picciuli653, e si nni tor­
na nni sò mugghieri.

Si fici palazzi, jardina, carrozzi, e addivintò un signu­

ri.

Iddu arristau filici e contenti
Nui semu ccà e nni stujamu li denti.

Palermo654

653 Tosto si riempie di quattrini la sporta (coffa; più sopra cuffitedda, dim. 

di coffa), le tasche, le scarpe, il petto.

654 Raccontata da Anna Guastella fantesca.

348

Fiabe novelle e racconti popolari siciliani – Vol. III 

Giuseppe Pitrè

CLXXXIV.

Lu scarparu dispiratu655.

Cc'era 'nna vuota un pôvru scuarparu; cci finì' lu cua­
pitali e era disprâtu sinu all'ossa. 'Nna vuota 'nn'avennu 

655 A risparmio di frequenti note reco qui una versione letterale della pre­

sente novella.

Il calzolaio spiantato

C'era una volta un povero calzolaio. Gli finì il capitale, ed era povero sino 

all'ossa.

Una volta non avendo che fare, morto dalla fame, se ne andò in campagna.  
Cammina cammina; andava abbuiando e vedeva una lucerna, e disse: – «Io  
devo andar là». Comincia a camminare fino (a tanto) che giunse (agghicau) 
ov'era la lucerna.

Appena giunse colà, vede un gran palazzo con campane e orologio.
Comincia a bussare e nessuno gli rispondeva. Meschino (poveretto) si stava 

disperando sì per la fame (che avea) e sì perchè non gli rispondeva nessuno.

Da ultimo udì una voce: – «Chi è là?» – «Son io.» – E chi sei tu?» – «Sono 
un povero diavolo morto dalla fame, nudo e crudo (nudo bruco).» – «E che 
vuoi tu?» – «Calatemi un po' di pane!» Mentr'egli dice così, vede spalancare il 
portone. Poveretto, entra, e non vede nessuno; e si vede chiudere il portone. – 
«Oh! bella madre (Maria)!... calatemi un po' di pane! – E nessuno gli risponde­
va. Si prende di coraggio, e salisce sopra, e vede tante camere grandi grandi, 
tutte ornate, e tante candele allumate, e poi si spegnevano da sè sole. Il pove­
retto si stava disperando del tutto (di tunnu) e stanco d'avere tanto sofferto, 
vede un letto (vidi un littu) e si coricò. Mentre stava dormendo (druminnu) si 
vede comparire sette donne con le torce in mano; una (di esse) lo chiamava: 
Fra Ghiniparu!  Una gli diceva:  Scarparazzu!  Una gli diceva:  Testa di cani! 
Una:  Mmalidittazzu  (maledettaccio) Un'altra gli disse:  Chi vinisti a fari ccà? 
L'ultima gli disse: Lu biddu miu! (Il bello mio!)

In questo mentre si sveglia il calzolaio e comincia a guardare; si prende di 
coraggio, e dice: – «Vedete (badate) che io sono un povero calzolaio; fatemi la 
carità (di darmi un po' di pane), che me ne vado. Gli risponde una di quelle: – 
«E  tu sei forse ammogliato?» – «Si.» – «E  quanti figli  hai tu?» – «Ne  ho 
349

Fiabe novelle e racconti popolari siciliani – Vol. III 

Giuseppe Pitrè

cchi fari, muortu di lu pitiettu, si nni ij' di fora. Camina 
camina, jiva scurannu e vidiva 'nna lucerna e dissi: – «I' 
ddà hê d'essiri.» Cumincia a caminari sina ch'agghicau 
unn'era  dda   lucerna.   Cuomu   arrivà'   ddà,  vidi   un  gran 
pualazzu cu ccampani e ralòggiu. Cumincia a tuppiari e 
nuddu cci arruspunniva. Mischienu si stava disprânnu sì 

sette.» – «Or bene: che cosa vorresti tu portar loro, a questi tuoi figli?» – «Che 
cosa vorrei portar (loro)? pane quanto possano mangiare.» – «E noialtre qui 
che abbiamo pane?! Tu puoi andar via, e bada (e duna accura) che abbasso v'è 
una rosa; guàrdati dal coglierla.» Il calzolaio appena intese così, scende abbas­
so, e vede il portone aperto (apirtu). Appena vide la rosa disse: «Io me l'ho a 
cogliere questa rosa; essa è la mia fortuna.» Coglie la rosa, e si vede afferrato 
da uno (il quale) gli dice: – «Sei morto! Perchè tu possa restar vivo, t'hai a 
mettere (mêttri) questa rosa alle mani: e l'hai a portare a quelle sette (donne) 
che ti mandarono (qua). E bada (e vidi, e vedi) che io ti dico una cosa: che (tu, 
salito) sopra non troverai più porte; tu odora questa rosa, e ovunque vorrai en­
trare entrerai.

Il povero calzolaio salì sopra, e non avea d'onde entrare. Odora la rosa, e 
vede spalancare una porta, e vede sette donne in ginocchio, le quali gli dicono: 
– «Dacci codesta rosa, e noi ti daremo quel che tu vuoi (sa chi bù').»

Il calzolaio dice loro. – «Mi avete a dare sessanta mila onze, e questo pa ­
lazzo, e voialtre dovete andar via. E un'altra cosa (io voglio, ed è): che ora m'a­
vete a far venire la mia famiglia (la genti mi'), se no, la rosa me la tengo (ti­
gnu) io, e voialtre morrete tutte.» Allora avreste veduto (vîdri, vedere)! Si apre 
una porta grandissima, e in fondo (alla stanza) v'era un cannocchiale.

Gli dissero le sette donne: – «Guarda di qua, e vedi che cosa c'è.» Il calzo­
lajo guardò di là, e vide sua moglie che piangea, e i figli messi intorno (a lei) a 
dimandarle pane. Il calzolajo disse alle (sette) donne: – «Se voialtre mi fate ve­
nire qui la famiglia, vi do la rosa.» La maggiore delle donne battè del torchio 
per terra, e (tosto) si vide venire la moglie del calzolaio con tutti i figli. Appena 
(cumu, come) si videro (si vîttru) tutti, presero a baciarsi (l'un l'altro). Il calzo­
laio diede la rosa alle donne, e la sera si divertì molto. Dopo d'essersi divertiti, 
se ne andarono a letto. Ma nel meglio (migliu), il calzolaio con tutta la famiglia 
si sentì (piovere) molte bastonate addosso (di 'ncoddu, in collo, di sopra), e ap­
pena fece giorno si trovò nella sua casa più morto (murtu) che vivo. E dopo 
poco tempo (timpu) uscì matto insieme colla moglie; e de' figli ne morirono 
350

Fiabe novelle e racconti popolari siciliani – Vol. III 

Giuseppe Pitrè

pi lu pitiettu e sì ca nun cci arrispunniva nuoddu. Al­
l'uortimu 'ntisi 'nna vuoci: – «Cu' è dduocu?» – «I' suo­
gnu.» – «E cu' si' tu?» – «Suognu un puôvru diavulu 
muortu di fami, nuodu e cruodu.» – «E chi vuo' tu?» – 
«Calàtimi tantiècchia di pani!» Mentri dici accussì, vidi 
spalancari   lu   puortuni.   Mischinu,   trasì',   e   'un   viedi   a 
nuddu; e si viedi chiudi lu puortuni. – «Oh! Biedda Ma­
tri!... calàtimi tantiècchia di pani.» E nuoddu cci arri­
spunniva. Si piglia di curaggiu e acchiana suosu; e vidi 
tanti càmmari  granni granni tutt'urnati e tanti cannieli 
ch'addumavanu e po' s'astutavanu suoli. Lu puvuriddu si 
stava disprânnu di tunnu, e stancu d'aviri tantu suffiertu, 
bidi un littu e si curcà. Mentri stava drumminnu si vidi 
cumparìri setti donni ccu li torci 'mmanu: una lu chia­
mava:  Fra   Ghiniparu!  Una   cci   diciva:  Scarparazzu!  
Una   cci   diciva:  Testa   di   cani!  Una:  Mmalidittazzu! 
'Nn'âtra cci diciva:  Va jèttiti a mari!  'Nn'âtra cci dissi: 
Chi vinisti a fari ccà? L'ultima cci dissi: Lu Bieddu miu! 
Nni sta mentri si sdruviglia lu scuarparu e cumincia a ta­
liari; si piglia di curaggiu e cci dici: – «Viditi ca i' sugnu 
un pôvru scuarparu; facìtimi la carità ca mi nni vaju.» 
Cci arrispunni una di chieddi: – «E tu cuomu si', marita­
tu?» – «Già.» – «E quantu figli ha'?» – «Setti nn'haju.» 
– «Ora chi cci vulissi purtuari tu a sti to' figli?» – «Chi 
cci vulissi purtuari? 'Nquà pani quantu muanciàssiru.» – 
«E nuàtri ccà ch'aviemu pani? Ti nni puo' jiri; e duna ac­
cura ca jusu cc'è 'na rosa; duna accura nu la cogliri.» Lu 

molti.

351

Fiabe novelle e racconti popolari siciliani – Vol. III 

Giuseppe Pitrè

scuarparu cumu 'ntisi accussì, si nni cala jusu e vidi lu 
puortuni apirtu. Comu vitti la rosa dissi: – «I' mi l'hê co­
gliri sta rosa, ca chista jè la mè  fortuna.» Si cogli la 
rosa, e si vidi affirratu d'unu, e cci dici: – «Si' murtu! Pri 
tu ristari vivu t'ha' a mîttri sta rosa a li manu e l'ha' a 
purtari nni chiudi setti ca ti mannàru. E bidi ca ti dicu 
'na cosa: ca susu, porti nun nni truovi cchiù; tu ciàuri sta 
rosa e unni vô' tràsiri, trasi.» Lu pôvru scuarparu acchia­
nà' susu e nun aviva dùnni tràsiri. Ciàura la rosa, e vidi 
sbarracari 'nna porta; e vidi ddi setti donni 'n cunicchiu­
ni ca cci dicinu: – «Dànni sta rosa, ca nuàtri ti damu sa 
chi bù'.» Lu scuarparu cci dici: – «M'âti a dari sissanta 
milia uonzi, e stu pualazzu e vuàtri vi nn'âti a jiri. E 
nn'âtra cosa: ca ora m'âti a fari vinìri ccà la genti mi', 
masinnò la rosa mi la tignu e vuàtri muriti tutti.» Allura 
vulìstivu vîdri! si grapi 'nna porta granni granni e 'n fun­
nu cc'era un curnucchiali. Cci dissiru li setti fimmini: – 
«Talia di ccà: e vidi sa chi cc'è.» Lu scuarparu talià' di 
ddà, e vitti a sò muglieri ca chianciva e li figli misi at­
turnu ca cci addimannavanu pani. Lu scuarparu cci dissi 
a li fimmini; – «Si vuàtri mi faciti vinìri ccà li me' genti, 
vi dugnu la rosa.» La cchiù granni fimmina batti la tor­
cia 'n terra, e si vidi vèniri la mogli di lu scuarparu cu 
tutti li figli. Comu si vîttru tutti, si cuminciaru a basari. 
Lu scuarparu cci detti la rosa a li fimmini e la sira si di­
virtì' assai. Dduoppu d'avìrisi divirtutu si jeru a curcari. 
Ma 'nta lu mîgliu lu scuarparu cu tutti li so' genti si 'ntisi 
tanti vastunati di 'n cuddu, e cumu agghiurnà', lu scuar­

352

Fiabe novelle e racconti popolari siciliani – Vol. III 

Giuseppe Pitrè

paru   si   truvà'   nni   la   sò   casa   cchiù   murtu   ca   vivu.   E 
dduoppu puocu tiempu niscì' foddi iddu cu la muglieri, 
e di li figli cci nni muriru 'na puocu.

S. Cataldo.656

656 L'ho raccolta dalla bocca d'un contadino in presenza del signor G. Cura­

tolo da S. Cataldo.

353

Fiabe novelle e racconti popolari siciliani – Vol. III 

Giuseppe Pitrè

CLXXXV.

Lu mastru e li spirdi.

'Na vota s'arraccunta ca c'era un Principi, ch'avía un 
palazzu e 'un lu putía abbitari pi la gran scrusciuta657 ca 
c'era; e ci fu un puviru mastru ca nun putiennu pajari 
casa si nni iju 'nta stu Principi, e ci dissi: – «Signuri, mi 
ci   faciti   tràsiri   'nta   stu   vuostru   palazzu?   Cu   un   pattu 
però, ca si iu lievu stu rumuri 'nta stu palazzu, voscienza 
mi l'havi a vinniri, ca iu cci lu paju.» Lu Principi ci dissi 
di sì, e ci detti la ciavi. Lu puviru mastru si nni iju a lu 
palazzu e tutti li vicini di ddà sutta ci dissiru: – «Vui chi 
siti  pazzu  ca  putiti  reggiri   a stu  gran  rumuri  ca  c'è!» 
Iddu rispusi: – «Iu sugnu cristianu vattiatu, e nun hannu 
chi mi fari supra la mia pirsuna658.»

La sira non avía chi fari; sapía corchi cosa di leggiri, 
iju 'na la Libraria di lu Principi, si pigghiau un libru e si 
misi a leggiri. Mentri ca era misu ca liggía s'ha vistu ô 
cantu ad una ca cci misi a diri: – «Viditi ca ccà veni 
unu, e chistu vi cumincia a diri chistu e chistu; vui âti a 
diri: sissignura.» Vinni un omu tuttu ammugghiatu, e ci 
spijau tanti e tanti voti659, ma lu mastru, nenti. Quannu 
lu mastru vitti ca 'un ni putía cciù pri li tanti vuci ca ci 
facía jittari, lu lassau 'n tridici e si nni iju. Pri tri siri ci 

657 Scrusciuta, qui romorio, o rumore continuato.
658 È una vecchia credenza popolare che l'uomo battezzato non abbia niente 

da temere d'esser preso e malmenato dagli spiriti.

659 E gli dimandò tante e tante volte.

354

Fiabe novelle e racconti popolari siciliani – Vol. III 

Giuseppe Pitrè

cumparía   sempri   chistu   chi   ci   spijava,   e   sempri   ni   la 
stissa situazioni660; si ci mittia ô cantu e ci dicía la stissa 
cosa. All'àutri tri siri ci cumparieru tanti cu tanti spati, e 
ci facievunu: – «Pigghialu, affièrrulu, acciàppalu!» Iddu 
allura si pigghiau 'na spata  e si  misi  a cummàttiri  cu 
iddi. Pri tri siri fici lu stissu.

All'àutri tri siri 'ntisi sona, citarri e viulina; tutti ab­
ballavunu, ed iddu si misi a'bballari cu iddi: quannu 'un 
putía cciù, iddi si nni jèvunu. All'àutri tri siri vitti una 
gran pricissioni di luttu e un gran tabbùtu ed una donna 
chi ciangía darrieri a lu tabbùtu. Iddi si misiru cu la don­
na a ciànciri pi tri siri: l'ultima sira li tri siri ci dissiru: – 
«Ciangiatillu tu, già ca si' ustinatu.» Ci lassàru lu tabbù­
tu e si nni jeru. Lu tabbùtu lu truvau cinu di dinari, pa­
gau lu palazzu a lu Principi e ristau riccu e cinu.

Noto.661

VARIANTI E RISCONTRI.

Si ravvicini colla precedente.

660 Situazioni, intendi postura.
661 Raccolta da Mattia Di Martino.

355

Fiabe novelle e racconti popolari siciliani – Vol. III 

Giuseppe Pitrè

CLXXXVI.

Maju longu.

Si cunta ca c'era un maritu e 'na mugghieri. La mug­
ghieri era troppu babba. Lu maritu si ni jia a travagghia­
ri e idda arristava sula, e pinsava sempri comu avía a 
sbarazzari lu frumentu pri fari largu a la casa. Comu vi­
nía sò maritu idda ci dicía: – «Maritu miu, quannu l'ave­
mu   a   sbarazzari   la   casa?»   Sò   maritu   ci   rispunnía:   – 
«Quannu veni Maju longu.» Poi lu maritu si ni jia a tra­
vagghiari, e idda 'ntra ssu mentri si ni jia avanti la porta 
spijannu   a   cu'   passava   siddu   iddi   eranu  Maju   longu. 
Comu ni lu paisi sapevanu lu fattu, un mariolu si fingíu 
Maju longu, e comu idda lu chiamau e ci dissi: – «Siti 
vui   Maju   longu?»   –   «Gnursì,   ci   dissi   iddu,   iu   sugnu 
Maju longu.» – «Oh quant'havi chi v'aspettu, rispusi la 
fimmina; viniti ccà, viniti ccà! Pigghiativi tuttu lu fru­
mentu, pricchì mè maritu accussì mi dissi.» – «Gnursì, 
iu lu sàcciu, ci parrai cu vostru maritu!» Chistu era pi­
gnataru, chi vinnía pignati di Garipuli, ed era frûsteri662. 
Si pigghiau tuttu lu frumentu e lu iju a lassau a lu funna­
cu. Poi comu ci iju pri carricarisi lu restu, idda ci dissi: – 
«Vui mi aviti a cumplimintari un càrricu di pignati.» – 
«Gnursì, ora vi li vaju a pigghiu.» Poi vinni puntuali e ci 
li purtau: dopu chi ci li purtau, idda ci dissi: – «Mustràti 

662 Costui era pentolaio, il quale vendea pignatte di Gallipoli, ed era fore­

stiere.

356

Fiabe novelle e racconti popolari siciliani – Vol. III 

Giuseppe Pitrè

quantu vi viju ni la facci pri quantu ammenu ci lu dicu a 
mè maritu663.» Iddu, lu mariolu, scàngiu di farici vidiri 
la facci, si calau li càusi e ci fici vidiri l'eccètera. Idda 
poi, comu si ni iju chiddu, misi a purtusari tutti li pignati 
e li ficcau ni lu rumaneddu664. Poi misi dui chiova ni la 
càmmara a dui mura opposti, e appizzau dda corda cu li 
pignati. La sira poi vinni sò maritu, e idda ci dissi: – 
«Chi cc'è, maritu miu, a quant'ha chi v'aspettu!» – «Pir­
chì?.. Chi cosa facisti? Cc'è paura ca facisti qualchi frit­
tata?» – «No, chi c'entra!.. Lu sai chi fici? Vinni Maju 
longu e allibirtaju la casa di lu frumentu665.» – «Ah! po­
viru mia! lu dissi iu ca mi fici spugghiari la casa!» – 
«Ma caminati ccà, rispusi la mugghieri, nun vi scanati!» 
Lu purtau ni la càmmara, e ci fici vidiri li pignati purtu­
sati. – «Ora la facisti bona, mugghieri mia!» Comu poi 
sintíu tuttu lu fattu, pigghiau lu lignu, e ci detti vastunati 
pri idda e pri l'amici, e la lassau cchiù morta ca viva.

Favula ditta, favula scritta,
Diciti la vostra, ca la mia è ditta.

Polizzi-Generosa666.

663 Mustrati ecc. Lasciate che io vi veda in faccia, perchè io possa dirlo a 

mio marito.

664 Misi a purtusari ecc. Si pose a forare tutte le pignatte, e le ficcò entro la 

funicella.

665 E liberai (sbarazzai, sgombrai) del frumento la casa.
666 Raccolta dal sig. Vincenzo Gialongo.
357

Fiabe novelle e racconti popolari siciliani – Vol. III 

Giuseppe Pitrè

VARIANTI E RISCONTRI

È uno degli aneddoti della Patalocca, ove la Zonza, che è nè 
più nè meno che la nostra, avendo inteso dire al marito che uno 
dei pezzi di carne che egli ha preparati è per  Gennaro, un altro 
per Febbraro ec. dimanda a uno se sia Gennaro; quello dice sì ed 
essa glielo dà.

Un aneddoto simile è nel  Viddanu di Larcara  n. CXLVIII di 

questa raccolta.

358

Fiabe novelle e racconti popolari siciliani – Vol. III 

Giuseppe Pitrè

CLXXXVII.

La mugghieri babba.

Cera 'na vota un maritu e 'na mugghieri. La mugghie­
ri avía la fadetta sfardata,667 e nun facía àutru chi accun­
nuliari668. Lu maritu vidiennu chissu, pinsau di giustu di 
purtaricci na fadetta nova. La mugghieri allura misi  a 
pizziari lu drappu novu669, e misi a ripizzari la fadetta 
vecchia, quantu cchiù megghiu la putía 'ntaccuniari670. 
S'arricugghíu lu maritu, e idda tutta priata curríu a scun­
trallu purtànnuci la fadetta 'ntaccuniata, dicennu: – «Vi­
diti 'nsocchi haju fattu?» E vulía fattu lu preu. Quannu 
lu maritu vitti ca sminnau la fadetta nova pi la vecchia, 
ci detti tanti lignati ca la lassau cchiù morta ca viva!

Favula ditta, favula scritta,
Diciti la vostra, ca la mia è ditta.

Polizzi-Generosa671.

667 La sottana stracciata.
668 Accunnuliari, o 'ncunnuliari, rappezzare.
669 La moglie allora si pose a tagliare in pezzi il drappo nuovo.
670 'Ntaccuniari, rattoppare.
671 Raccolta dal Sig. Gialongo.

359

Fiabe novelle e racconti popolari siciliani – Vol. III 

Giuseppe Pitrè

CLXXXVIII.

Lu loccu di li pàssuli e ficu672.

'Na vota cc'era un figghiu babbu chi nun mangiava 
àutru chi pàssuli e ficu. Li so' cumpagni cci dissiru: – 
«Ccì vôi vinìri a ligna?» Iddu cci dissi: – «E ddà cci n'è 
passuli e ficu?» – «Oh pir chissu ti li purtamu nuàtri.» – 
«Allura cci vegnu.» Si nni iju a ligna e a via di stentu 
nni potti fari un fasciteddu quantu un mazzu di sarmen­
ta. Allura li cumpagni cci dissiru: – «Babbu! 'nca chissi 
ha' a cunnùciri? E metticcinni 'n'àutri dui!» E iddi si nni 
jeru a 'n'àutra banna. Lu loccu circannu ligna, vitti 'na 
funtana, e vicinu, sutta l'umbra, tri Ninfi673 chi durmeva­
nu cu la facci a lu Suli: pigghiau e cci misi 'na pocu di 
pampini 'ntra la facci e si nni iju. Li Ninfi comu s'arru­
sbigghiàru, s'addunàru di li pampini e di lu beneficiu chi 
cci avía fattu qualcunu chi passau pri nun li fari arrùstiri 
a lu Suli, e dissiru: – «Chi cci sia cuncidutu a cui fu lu 
bonu 'nsocchi voli674.» Lu loccu, comu avía attaccatu lu 
fasciu di li ligna si cunfunnia, dicennu: – «Ora siti 'nfa­
sciati, ma cu' v'havi a purtari? Vuàutri aviti a purtari a 
mia?» Ed eccu ca li ligna si mettinu sutta d'iddu, e lu 
cunnuceru sinu a Palermu a la sò casa. A lu passari pirò 
chi fici d'una strata cc'era la figghia di lu Riuzzu affac­

672 Lo sciocco delle uva passa e dei fichi.
673 La prima volta che compaiano le Ninfe nelle nostre novelline.
674 Che sia conceduto a chi fu così buono quel che egli desidera.

360

Fiabe novelle e racconti popolari siciliani – Vol. III 

Giuseppe Pitrè

ciata, e si nni misi a ridiri. Allura iddu cci dissi: – «Chi 
pozzi nesciri gràvita di mia!» Ed eccu fattu tuttu. Comu 
lu patri si nni addunau, cci misi a dari liti, ma la figghia 
'nnuccenti nun sapía chi cci diri. Comu sgravau, lu patri, 
detti ordini ca si s'avissi truvatu cu' era lu maritu, duvis­
siru essiri misi tuttidui 'ntra 'na vutti di brunzu e jittati 
'ntra lu mari. E pri truvari cui era, fici fari tri jorna di 
pranzu. Lu primu pri tutti li nobili; lu secunnu pri tutta 
la mastranza; lu terzu pri lu populu. In ogni pranzu facía 
girari lu picciriddu, dicennucci: – «Va cerca a tò patri.» 
Nni lu juornu di li Nobili, lu picciriddu girau e nun lu 
potti truvari; nni lu juornu di li mastri, mancu. Tuccava 
lu terzu a lu populu. Allura, li cumpagni dissiru a lu loc­
cu: – «Vidi ca oggi è 'nvitatu tuttu lu populu a manciari 
nni lu palazzu di lu Reni675. Tu chi nun ci veni?» E lu 
loccu: – «Ddà cci n'è pàssuli e ficu?» – «Oh lerramu! 
sempri pàssuli e ficu, pàssuli e ficu!! Cci n'è, cci n'è, ca­
mina cu nui, ca li trovi.» Comu lu loccu fu nni lu palaz­
zu, si misi a stòrciri, a stinnicchiari, a badagghiàri, e vi­
nuta l'ura di lu pranzu, cci dissi lu Re a lu picciriddu: – 
«Va cèrcati a tò patri!» Lu 'nnuccenti cerca di ccà, cerca 
di ddà, arrivau davanti a lu loccu. – «Eccu mè patri,» – 
dissi. Allura lu Re dissi a la figghia: – «Oh stùpita! E 
chi hai l'occhi di prisuttu? e di lu loccu ti jisti a 'nnamu­
rari! Oh pesta!... Ma nun dubbitari...» Fici fari 'na vutti 
di brunzu, cci li fici chiantari tuttidui e lu jittau a mari. 
Allura lu loccu cci cuntau tuttu a sò mugghieri lu fattu 

675 Reni, parag. per Re.

361

Fiabe novelle e racconti popolari siciliani – Vol. III 

Giuseppe Pitrè

di li ligna e di li Ninfi, e ci dissi: – «Cci pensi quannu io 
passaiu a cavaddu a li ligna e tu ridisti? Allura iu dissi: – 
Chi pozzi nèsciri gràvita di mia!» – «Oh, dissi la figghia 
di lu Re, chissu fu ca allura ti mittisti a parrari adàciu? È 
ca dicevi sta cosa! Ora si tu hai stu putiri, pirchì nun dici 
chi la vutti unni semu nni pigghiassi terra?» Ed eccu ca 
si  trovanu supra terra. Dici:  – «Oh!  chi si  grapissi, e 
nuàtri putissimu nèsciri!» – «E tu mi nni duni pàssuli e 
ficu?» – «Sì, maritu miu.» Ed eccu ca su' nisciuti fora di 
la vutti. Allura, comu fôru liberi, si accattaru un gran 
palazzu, cci fici un gran jardinu cu tutti sorti di dilizii; e 
davanti di la porta cci misi un guardianu chi facissi leg­
giri a tutti 'nsocchi cc'era scrittu supra la porta di lu jar­
dinu: Viditi, ma nun tuccati! ca pri un piru, pri 'na rap­
pa di racina jiti a la morti. Trasìu fra l'àutri 'ntra lu jar­
dinu lu patri di la mugghieri di lu loccu, lu Riuzzu. Al­
lura lu loccu lu canuscíu e dissi: – «Chi si pozza truvari 
dintra 'na sacchetta di lu Re una rappa di racina!» E ac­
cussì fu. Lu loccu cuminciau a gridari a lu guardianu: – 
«Affirrati a ssu latru, affirratilu!» Lu Re si vidía pig­
ghiatu di li Turchi676. Ma lu loccu lu fa arriscèdiri677, e si 
cci truvau 'na rappa di racina. Lu loccu allura cci dissi 
ca era cunnannatu a morti. Lu Re cci misi a dumannari 
pirdunu, pietà, misiricordia, e lu loccu si fici canusciri 
cu' era.

676 Il re si sentiva come preso dai Turchi; non ci si raccapezzava più, non 

sapeva più capire.

677 Arriscèdiri, cercare, rifrugare.

362

Fiabe novelle e racconti popolari siciliani – Vol. III 

Giuseppe Pitrè

Tutti arristaru filici e cuntenti,
E nuàtri semu ccà senza nenti.

Cerda678.

VARIANTI E RISCONTRI

Una versione ficarazzese è in PITRÈ, Otto fiabe e novelle, n. III, 

Lu cuntu di Martinu.

In una novella palermitana inedita un giovane dormendo rice­
ve in dono da tre fate-maschi: 1o un naso che possa farlo marito 
essendo egli stato cacciato dai parenti della moglie per difetto di 
naso (!); 2o tante bellezze che egli non abbia chi lo vinca; 3o quat­
trini a sacca. – Svegliatosi va dai fratelli della sposa, e fatto degno 
di tornare a star con lei, ne ha un figlio, e rimane il più felice 
uomo del mondo.

Nelle  Tredici piac. notti  dello  STRAPAROLA, III, 1o, è la stessa 
novella: «Pietro pazzo per virtù d'un pesce chiamato Tonno da lui 
preso, e da morte campato divenne savio, e piglia Luciana figliola 
di Luciano in moglie che prima per lui era gravida.»

E la stessa è anche in una versione napolitana del Cunto de li  
cunti del BASILE, 1, 3: Pervonto: «Pervonto sciaurato de coppella 
và pè fare na saracena a lo volco, usa no termene d'amorevolezza 
a tre, che dormeno a lo Sole, ne receve la Fatatione, e burlato da 
la figlia de lo Rè, le manna la mardettione, che sia prena d'isso, la 
quale cosa successe, e sapenno essere isso lo patre de la creatura, 
lo Rè lo mette dinto na votte co la mogliere e co li figlie, iettan­
nolo dinto mare: ma pe vertute de la fatatione soia, libera da lo 
pericolo, e fatto no bello giovene deventa Rè.»

Questa novella ha pure riscontri tedeschi, danesi, greci, russi e 

polacchi.

678 Raccolta da Giuseppe-Vincenzo Marotta.

363

Fiabe novelle e racconti popolari siciliani – Vol. III 

Giuseppe Pitrè

Il nostro sciocco è fortunato quanto Mammaciuco, n. XXVIII 

delle Novelline di S. Stefano del DE GUBERNATIS.

364

Fiabe novelle e racconti popolari siciliani – Vol. III 

Giuseppe Pitrè

CLXXXIX.

Sdirrameddu.

C'era un maritu e 'na mugghieri. La mugghieri era la­
vannara; Sdirrameddu nun vulía fari nenti. La mugghieri 
ci dicía: – «Sdirrameddu, vattinni a ligna.» Sdirrameddu 
rispunnía: – «Mi lu duni lu sceccu?» La mugghieri ci di­
cía sì. Ora sta mugghieri avía 'na ciocca di puddicini. 
Un jornu la mugghieri si ni iju a lavari, e ci dissi a Sdir­
rameddu: – «Mi ha' a nèsciri la ciocca cu li puddicini a 
lu Suli.» – «Sì, mugghieri mia, chissu lu fazzu.» Lu ma­
ritu pinsau di giustu pigghiari 'na ugghiata di spacu e 'na 
zaccurafa679, e li puddicini li 'nfilau pri lu coddu e li misi 
a lu Suli. A lu tramuntari di lu Suli poi li misi ni la car­
tedda tutti morti cu la ciocca di supra. La sira poi vinni 
la mugghieri e ci dissi a lu maritu: – «Sdirrameddu, li 
niscisti li puddicini a lu Suli?» – «Sì, mugghieri mia, su' 
tutti 'sciutti comu passuluna680». La mugghieri ci dissi: – 
«Chi  facisti  ca su' tutti 'sciutti?» Rispusi  lu maritu:  – 
«Viditi, o mugghieri mia.» La mugghieri a quattru occhi 
vitti li puddicini e si misi a pilari tutta. – «Ma com'hê 
fari, o Sdirrameddu, tu nun vuoi jiri a ligna, li puddicini 
mi l'ammazzasti. 'Nca lu sai chi ti dicu? di la casa mia ti 
ni vai.» – «Si, mugghieri mia, dammi dui scecchi ca a li 

679 L'indomani mattina pensò bene di prendere una gugliata di spago e un 

aguglione.

680 Su' tutti ecc. (I pulcini) son tatti asciutti come fichi secchi.

365

Fiabe novelle e racconti popolari siciliani – Vol. III 

Giuseppe Pitrè

ligna ci vaju.» La mugghieri ci rispusi: – «'Nca comu! 
dui li scecchi?» – «Sì, sì. Supra unu ci vaju a cavaddu, e 
nna l'àutru ci mettu li ligna.» La mugghieri pri cuntintari 
a sò maritu si pigghiau dui scecchi pi lavari. – «Sdirra­
meddu miu, ci dissi la mugghieri, dumani ti ni hai a jiri 
a ligna.» – «Sì, mugghieri mia, dumani ci vaju.» Lu du­
mani comu affaccia l'alba la mugghieri si ni iju a lavari, 
e lassa dittu a 'na vicina di chiamari a Sdirrameddu. La 
cummari chiama a Sdirrameddu, e ci dici di jiri a ligna. 
Subbitu si alzau pi jiri a ligna. Mentri chi si vistía, dda 
fimmina ci 'mmardiddava li scecchi681. Sdirrameddu af­
facciau  avanti  la porta, nun vitti  a nuddu, e truvau li 
scecchi suli, e misi a fari tra d'iddu: «Cu' mi cravacca? e 
poi cu' mi scravacca682?» Dda vicina sintíu fari stu cum­
màttitu, scinníu, e l'accravaccau, e ci dissi: – «Tingiutu! 
vattinni a ligna; nun lu vidi ca tò mugghieri si ni va a la­
vari pri dari a mangiari a tia?» E Sdirramieddu si ni iju a 
lu voscu. Mentri chi caminava dissi tra iddu: – «Dunca 
mi   ni   vaju   a   ligna....   Arrivu   ddà,   e   poi   cu'   mi 
cravacca?... e poi cu' mi scravacca?… E poi cu' mi fa li­
gna?... E poi cu' mi li càrrica? Ora megghiu chi è mi 
mangiu lu pani e mi vivu lu vinu e mi ni vaju.» E accus­
sì fici. Arrivau a la casa e misi a fari a li vicini: – «Cu' 
mi scravacca?» Li vicini nun lu vòsiru scravaccari nud­
du, mentri chi nun purtau li ligna, e lu lassaru a cavaddu 

681 Mentr'egli (Sdirrameddu) si vestiva, quella donna gli preparava l'asino. 

'Mmardiddari o 'nvardiddari, metter la vardedda, bardella, sopra l'asino.

682 Chi mi cavalca? e poi chi mi scavalca? (chi mi pone sull'asino? e poi chi 

mi scende da esso?)

366

Fiabe novelle e racconti popolari siciliani – Vol. III 

Giuseppe Pitrè

pri finu chi vinni sò mugghieri. Sò mugghieri comu vin­
ni di lavari ci dissi: – «Tingiutu! ni purtasti ligna?» – 
«No, pirchì senti, mugghieri mia: cui mi li facía li ligna? 
cu' mi scravacca? e poi cu mi cravacca? perciò fici meg­
ghiu ca mi ni vinni.» La mugghieri cu tutta la pacienzia 
lu misi a scravaccari e lu jinchíu di tanti parulazzi. Dopu 
ci dici: – «Lu sai chi ti dicu? Va' vinni683 sti scecchi.» – 
«Sì, chistu lu fazzu, mugghieri mia. Dimmi quantu l'ha­
ju a vìnniri ca ci vaju.» La mugghieri ci dissi: – «Eccoti 
sta vurza e ti la fai jinchiri china china.» E Sdirrameddu 
si ni iju a la fera a vìnniri li scecchi. Mentri chi camina­
va, un paisanu ci 'ncuntrau e ci dissi: – «Unni vai, Sdir­
rameddu?»   –   «Nun   lu   viditi   unni   vaju?   A   vìnniri   sti 
scecchi.» – «Quantu vuoi ca mi l'accattu iu?» – «Aspit­
tati, ora vi lu dicu. M'aviti a fari china sta vurza.» Lu 
paisanu pigghiau quattru tarì di picciuli e ci jinchíu la 
vurza684. Comu Sdirrameddu vitti ca la vinnita fu fatta 
prestu, pinsau di lavarisi la cammisa e li càusi di la tila e 
arristau nudu nudu; la vurza era russa, e la pusau sopra 
'na petra; mentri Sdirrameddu si lavava la mutanna, cala 
un corvu a tutta furia, e si pigghiau la vurza, pirchì ci 
parsi ca era carni. Lu poviru Sdirrameddu vidennu stu 
fattu lassau di lavari e si misi a'ssicutari nudu lu corvu; 
pirchì la testa ci dicía di vulirici tirari la vurza. Intantu 
sàuta ccà, e sàuta ddà, si mittía a scurari e pinsau di giu­

683 Vai a vendere.
684 Lu paisanu ecc. Quel borghese prese quattro tarì di moneta spicciola, e 

gli riempì (a Sdirrameddu) la borsa.

367

Fiabe novelle e racconti popolari siciliani – Vol. III 

Giuseppe Pitrè

stu jirisinni darreri la porta di sò mugghieri, facennu li 
muzioni di un veru porcu. La mugghieri vidennu ca de­
tru la porta ci eranu porci, pigghiau un furcuni e grapíu 
la porta e ci dissi: – «Zù, zù.» Sdirrameddu rispunníu: – 
«O   mugghieri   mia,   nun   cacciari,   ca   iu   sugnu.»   –   «E 
comu, Sdirrameddu! ci dissi la mugghieri, nudu si'? E 
chi ni facisti di li scecchi?» – «Mugghieri mia, cùrcami: 
dùnami  a mangiari,  ca poi  lu dicu.» La mugghieri  lu 
curcau, ci detti a mangiari, e poi ci dissi: – «Comu fu stu 
focu granni!» – «Senti, mugghieri mia: li scecchi li vin­
niju quantu mi dicisti, ma pinsaju di giustu lavarimi la 
cammisa, e la vurza la misi supra 'na petra, calau un cor­
vu e si la pigghiau685. Mugghieri mia, pirciò fu chistu lu 
fattu.» La mugghieri vidennu st'affari si misi a pilari. Lu 
pigghiau pri 'na manu e un pedi e lu jitiau di lu lettu ap­
pinninu; ci detti vastunati e ni lu mannò fora.

Favula ditta, favula scritta,
Diciti la vostra, ca la mia è ditta.

Polizzi-Generosa686

VARIANTI E RISCONTRI.

Questa tradizione non vuol essere scompagnata da quelle sopra 
Giufà, colle quali in molti punti ha uno stesso fondo appena qua e 
là modificato. Sdirrameddu pertanto sembra essere un altro Giufà, 
ma più sciocco e senza nessuno de' fatti che a Giufà riescono a 

685 Senti, moglie mia: gli asini li vendei quanto tu mi dicesti: ma pensai 
bene di togliermi la camicia, e la borsa la misi sopra una pietra scese un corvo 
e se la prese.

686 Raccolta dal sig. Gialongo.

368

Fiabe novelle e racconti popolari siciliani – Vol. III 

Giuseppe Pitrè

bene. Le sue sciocchezze son di quelle di Pimpi ignudo, n. XXVII 
delle  Novelline   di  S.  Stefano  del  DE  GUBERNATIS;  anzi   Pimpi   e 
Sdirrareddu sono uno stesso tipo come lo è Don Blasio nell'Utile 
col dolce del P. CASALICCHIO, cent. I, decad. II, arg. 3. – Vedi, del 
resto, l'articolo del KÖHLER a pag. 1274-75, anno 1870 delle Göt­
tingische gelehrte Anzeigen, e la Fola dla Patalocca nelle Novel­
le pop. bolognesi della CORONEDI-BERTI.

369

Fiabe novelle e racconti popolari siciliani – Vol. III 

Giuseppe Pitrè

CXC.

Giufà.

1. Giufà e la statua di ghissu687.

Si cunta ca cc'era 'na mamma, e avía un figliu chia­
matu  Giufà; sta mamma  di Giufà campava pòghira688. 
Stu  Giufà  era babbu,  e  lagnusu  e mariuolu:  sò  anatri 
avía 'na puocu di tila e cci dissi a Giufà: – «Pigliammu 
'na puocu di tila; e la va' a vieni 'ntra un paisi luntanu, e 
l'ha' a vìnniri a chiddi pirsuni chi parlanu picca689.» Giu­
fà si partì' cu la tila 'n cuoddu e si nni ij' a vìnniri.

Arrivatu 'ntra un paisi accumincià' a vanniari: – «Cu' 
voli la tila!» Lu chiamavanu li genti e accuminciavanu a 
parlari assai, a cu' cci paría grossa, a cu' cci paría cara. 
Giufà cci paría ca parlavanu assà', e 'un cci nni vulía 
dari. 'Nquà camina di ccà, camina di ddà, si 'nfila 'ntra 
un curtigliu; ddà nun cc'era nuddu e cci truvà' 'na statua 
di gghissu, e cci dissi  Giufà:  – «La vuliti accattari la 
tila?» – e la statua 'un cci dava cuntu; 'ntantu vitti ca 
parlava picca; – Ora a vu', ca parlati picca, v'haju a vìn­
niri la tila.» –; piglia la tila cci la stenni di supra: – «Ora 
dumani viegnu pri li grana,» e si nni ij'.

687 Ghissu, gesso.
688 Pòghira, povera.
689 Picca, poco.

370

Fiabe novelle e racconti popolari siciliani – Vol. III 

Giuseppe Pitrè

Quannu agghiurnà', cci ij' pri li grana, e tila 'un ni tru­
và', e cci dicía: – «Dùnami li grana di la tila;» – e la sta­
tua 'un cci dicía nenti. – «Già ca 'un mi vò' dari li grana, 
ti fazzu vìdiri cu' sugnu ia;» si 'mbresta un zappuni e va 
a mazzía la statua fina ca l'allavancà', e nni la panza cci 
trova 'na baccaredda di dinari690; si minti li dinari nni lu 
saccu e si nni va nni sò mà'; arrivannu, a sò mà' cci dis­
si: – «La vinnivu691 la tila ad unu chi nun parlava, e gra­
na a la sira 'un mi nni detti; puà cci jivu la matina cu lu 
zappuni, l'ammazzavu, lu jittavu 'n terra e mi detti sti di­
nari.» – La mamma, ca era 'sperta, cci dissi: – «'Un diri 
nenti, ca a puocu a puocu nni jemmu manciannu sti di­
nari.»

Casteltermini692.

2. Giufà e la pezza di tila.

'N'àutra vota la matri cci dissi: – «Giufà, haju sta pez­
za di tila ca m'abbisugnassi di falla tinciri; va' nna lu tin­
cituri, chiddu ca tinci virdi, niuru, e cci la lassi pi tinciri­
milla.» Giufà si la metti 'n coddu, e nesci. Camina cami­
na, vidi 'na serpi bella grossa; 'n vidennula, ca era virdi, 
dissi: – «Mi manna mè matri, e voli tinciuta sta tila. (E 
cci la lassò ddà) Dumani mi la vegnu a pigghiu.»

690 Una brocca ripiena di danaro.
691 La vendei.
692 Raccontata da Giuseppe La Duca, e fatta raccogliere dal signor G. Di 

Giovanni.

371

Fiabe novelle e racconti popolari siciliani – Vol. III 

Giuseppe Pitrè

Torna a la casa, e comu sò matri senti la cosa, si cu­
minciò a pilari. – «Ah! sbrïugnatu! comu mi cunsuma­
sti!.... Curri, e va' vidi si cc'è ancora!» Giufà turnò; ma 
la tila avía vulatu.

Palermo693.

3. Giufà e lu Judici.

Si cunta ca Giufà 'na matina si nni ij' a finocchi 694, e 
ad arricuglìrisi a lu paisi si arridducì' di notti; nna mentri 
caminava cc'era la Luna ed era annuvulata, e la Luna af­
facciava e cuddava; s'assetta 'n capu 'na petra e si minti 
a  taliari  la  Luna  ca  affacciava  e  cuddava,  e  cci  dicía 
quann'affacciava: – «Affaccia, affaccia;» quannu cudda­
va cci dicía: – «Codda, codda,» e 'un allintava695 di diri: 
«Affaccia affaccia! codda codda!»

'Ntantu ddà sutta la via cc'eranu du' latri ca scurciava­
nu   'na   vitedda,   ca   l'avianu   arrubbatu;   quannu   'ntisiru 
diri:   –   «Affaccia   e   codda,»   si   scantavanu   ca   vinía   la 
Ghiustizia; appizzanu a cùrriri696 e lassanu la carni. Giu­
fà quannu vitti curriri a li du latri, ij' a vìdiri chi cc'era, e 
trova la vitedda scurciata; piglia lu cutieddu, accumen­
cia a tagliari carni e nni jinghi697 lu saccu e si nni va: ar­
rivannu nni sò mà': – «Mà', apriti.» Sò matri cci dici: – 

693 Raccontata da Rosa Brusca.
694 Si dice di chi va in cerca di erbe selvatiche mangiarecce.
695 Non cessava.
696 Si danno a correre.
697 Ne riempie.

372

Fiabe novelle e racconti popolari siciliani – Vol. III 

Giuseppe Pitrè

«Pricchì vinisti accussì notti698?» – «Vinni notti ca pur­
tavu la carni e dumani l'âti a vìnniri tutta, ca li dinari mi 
sièrvinu.» Cci dissi sò matri: – «Dumani ti nni va' di 
fora699 arrieri, ca ia vinnu la carni.» Quannu la matina fu 
juornu Giufà si nni ij' di fora, e sò matri vinnì' tutta la 
carni.

La sira vinni Giufà e cci dissi: – «Mà' la vinnistivu la 
carni?» – «Sì, la detti a cridenza a li muschi.» – «E li 
grana quannu vi l'hannu a dari?» – «Quannu l'hannu.» 
'Nquà passàru ottu jorna, e dinari li muschi 'un ni purta­
vanu; si parti Giufà e va nni lu Judici e cci dici: – «Si­
gnuri Jùdici, vuogliu fatta ghiustizia, ca detti la carni a 
cridenza a li muschi e 'un hannu vinutu a pagarimi.» Lu 
Jùdici cci dissi: – «Ti dugnu pri sintenza ca unni li vidi 
l'ammazzi.» Ghiustu ghiustu posa 'na musca supra la te­
sta di lu propria Jùdici, Giufà appizza c'un pugnu700 e cci 
rumpi la testa a lu Judici.

Casteltermini701.

4. Giufà e chiddu di la birritta.

Giufà, di travagghiari 'un ni vulía a broru702, e l'arti di 
Michilazzu cci piacía703. Manciava e poi niscía, e java 

698 Cosi tardi?
699 Va' di fora, vai in campagna.
700 Gli dà un colpo col pugno.
701 Raccontata da G. La Duca e fatta raccogliere dal sig. G. Di Giovanni.
702 Giufà, di lavorare non volea saperne.
703 L'arte di Michelaccio si sa bene qual'era: mangiare, bere e non far nulla.
373

Fiabe novelle e racconti popolari siciliani – Vol. III 

Giuseppe Pitrè

bacchittuniannu704  di ccà e di ddà. 'Nca sò matri facía 
abbili705, e sempri cci dicía: – «Giufà, e chista ch'è ma­
nera! 'un pigghiari nuddu spirimentu di fari 'na cosa706! 
Manci, vivi, e comu arrinesci si cunta!... Ora io chista 
'un mi la sentu cchiù: o tu ti va' a buschi lu pani, o io ti 
jettu mmenzu la strata.»

'Nca Giufà, 'na vota si nni iju 'nta lu Càssaru, pi jìrisi 
a vèstiri. Nn'ôn mircanti si pigghiò 'na cosa, nna n'àutru 
mircanti si nni pigghiò n'àutra, 'nsina ca si vistíu di tuttu 
puntu pi fina a 'na bella birritta russa (ca a ssi tempi tutti 
javanu cu li birritti; ora lu cchiù tintu mastru va cu tùm­
minu o puru cu lu cacciottu707). Ma Giufà nun li pagau 
sti cosi; pirchì dinari 'un n'avía; dici: – «Mi fa cridenza, 
ca 'nta sti jorna cci la vegnu a pagu;» e accussì cci dicía 
a tutti li mircanti.

Quannu si vitti beddu accunciateddu708, dici: – «Ahn! 
ora cci semu, e mè matri 'un havi cchiù chi diri ca sugnu 
malacunnutta709.   Ora   p'   'un   pagari   li   mircanti   com'hê 
fari?... Ora mi finciu ca murivi710  e videmu comu fini­
sci...» Si jetta supra lu lettu: – «Moru! moru!... Murivi!» 

704 Bacchittuniari, andar vagabondo senza far nulla.
705 Sua madre facea bile, ne andava in collera.
706 Tu non prendi nessun espediente di darti a un'occupazione, a un mestiere 

qualunque.

707 A quei tempi tutti portavano il berretto; adesso il più tristo maestro va in 

cappello a cilindro o in cappello a pajuolo.

708 Quando si vide bene acconcio, ben rimpannucciato.
709 E mia madre non avrà più a dire che io sia uno sbarazzino.
710 Adesso fingerò di esser morto (ca murivi, che morii).

374

Fiabe novelle e racconti popolari siciliani – Vol. III 

Giuseppe Pitrè

e si misi li manu 'n cruci e li pedi a palidda711. – «Fig­
ghioli! figghioli! chi focu granni! (sò matri si misi a pi­
lari tutta). E comu m'avvinni stu focu granni! Figghiu 
mio!...» Li genti sintennu sti gran vuci currevanu, e tutti 
la mischiniavanu a sta povira matri712. Comu si spargíu 
la nutizia di sta morti di Giufà, li mircanti lu javanu a 
vìdiri, e comu lu vidíanu mortu, dicianu: – «Mischinu 
Giufà! m'avia a dari (mittemu) se' tarì, ca cci vinnivi 'un 
paru di càusi... Cci li binidicu!» E tutti javanu e cci li bi­
nidicìanu713. E Giufà si livò tutti li dèbbiti. Chiddu di la 
birritta russa nn'appi un so chi di currivu; dici: – «Ma io 
la birritta 'un cci la lassu.» Va e cci trova la birritta nova 
framanti714 'n testa; e chi fa? la sira, quannu li beccamor­
ti si pigghiaru a Giufà e lu purtaru a la Chiesa pi poi 
vurricallu, cci iju pi d'appressu, e senza fàrinni addunari 
a nuddu si 'nfilò 'nta la Chiesa. Ddoppu un pizzuddu tra­
sutu, putía essiri accussì, versu menz'ura di notti, tràsinu 
e tràsinu 'na poca di latri; ca javanu pi jirisi a spàrtiri un 
sacchiteddu di dinari ch'avìanu arrubbatu. Giufà 'un si 
catamiau di la catalettu715, e chiddu di la birritta si 'ntanò 

711 Li pedi a palidda, i piedi a pala, cioè come quando uno si corica supino, 

in cui le punte pe' piedi guardano in alto, e il tallone tocca il letto.

712 E tutti compassionavano questa povera madre. Mischiniari dicesi quan­
do per pietà che si senta d'una persona si ripete: Mischinu... Mischinu, cioè po­
veretto!

713 Binidiri in questo senso, rimettere, rilasciare.
714 Nova framanti, letteral., nuova fiammante, cioè nuova intatta.
715 Giufà non si mosse per niente di sul cataletto.

375

Fiabe novelle e racconti popolari siciliani – Vol. III 

Giuseppe Pitrè

arreri 'na porta senza mancu ciatari716. Li latri sdivàca­
nu717 supra 'na tavula li dinari, tutta munita d'ora e d'ar­
gentu (ca a ssi tempi l'argentu curria comu l'acqua718!) e 
nni fannu tanti munzeddi quant'eranu iddi719. Arristava 
un dudici tarì, e 'un si sapía cu' si l'avía a pigghiari pri­
mu. – «Ora pi livari quistioni, dici unu d'iddi, facemu 
accussì: ccà cc'è un mortu, cci tiramu a la merca720, e cu' 
lu pigghia 'mmucca, si pigghia lu dudici tarì.» – «Bella 
bella!» tutti appruvaru. Eccu ca s'hannu priparatu pi spa­
rari supra Giufà. Comu Giufà vidi chistu, si susi 'mmen­
zu la catalettu e jetta un gran vuciuni. – «Morti, arrisu­
scitati tutti!» Nni vulistivu cchiù di li latri?! lassanu lutti 
così 'n tridici, e santi pedi, ajutatimi! ca ancora cùrrinu. 
Giufà comu si vitti sulu, si susi e curri pi li munzidduzza
721. 'Nta stu mentri nesci chiddu di la birritta, ch'avía sta­
tu 'ngattatu722  senza mancu pipitari, e curri pi la tavula 
p'affirrarisi li dinari. Basta: jeru a mità pr'omu, e si spar­
teru ddi dinari. Arristava cincu grana; si vòta Giufà: – 
«Chistu mi lu pigghiu io.» – «No ca lu cincu grana tocca 
a mia.» Arrispunni chiddu: – «A mia lu cincu grana!» – 
«Vattinni ca nun ti tocca; lu cincu grana è mio!» Giufà 
afferra 'na stanga, e si jetta pi scarricariccilla 'n testa a 

716 E quello del berretto s'intanò dietro una porta senza neppur fiatare.
717 I ladri riversano ecc.
718 Questa osservazione richiama al canto Popolare: Ora ca cc'è la Tàlia 

fannu Tàlia dei miei Studi di poesia popolare, pag. 30.

719 E ne fanno tanti mucchi quanto sono essi.
720 Qui è un morto; tiriamogli addosso.
721 Si alza per dar di mano a' mucchietti.
722 'Ngattatu, rannicchiato, rincatucciato come un gatto.

376

Fiabe novelle e racconti popolari siciliani – Vol. III 

Giuseppe Pitrè

chiddu di la birritta; dici: – «Ccà li cincu grana! vogghiu 
li cincu grana!» A stu puntu li latri stavanu aggirannu pi 
vidiri chi facìanu li morti, ca forti cci paría appizzàricci 
tutti ddi dinari. Vannu pi 'ncugnari arreri la porta di la 
Chiesa e sentinu stu contradittoriu e sta gran battaría su­
pra lu cincu grana. Dici: – «Minchiuni! a cincu grana 
l'unu jeru, e li dinari mancu cci abbastaru! Cu' sa quantu 
su' li morti chi nisceru di la sepurtura!...» Si mettinu li 
tacchi 'nta l'eccetera, e si la cògghinu.

Giufà si pigghiò li cincu grana; si càrrica lu sò sacchi­

teddu di dinari e si nni va a la casa.

Palermo723.

5. Giufà e lu Canta-matinu.

Si cunta ca a tiempu di Giufà 'na matina nni l'arba, 
mentri iddu era curcatu, senti sunari la fiscaliettu e spijà' 
a sò matri: – «Mà', cu' jè chissu chi passa?» Sò matri cci 
dici: – «Chissu è lu canta-matinu.» Ogni matina passava 
stu canta-matinu; 'na matina si susi Giufà e va a'mmazza 
stu canta-matinu, ca era un omu chi sunava lu fiscaliet­
tu; pùa si nni ij' nni sò matri e cci dissi: – «Mà', l'am­
mazzavu   lu   canta-matinu.»   Sò   matri   sintiennu   ch'am­
mazzà' l'omu chi sunava lu fiscaliettu lu va a piglia, lu 
porta jintra724 e lu jetta nni lu puzzu, ca era vacanti senza 
acqua.

723 Raccontata da Rosa Brusca.
724 In casa.

377

Fiabe novelle e racconti popolari siciliani – Vol. III 

Giuseppe Pitrè

Quannu Giufà ammazzà' a l'omu, si nn'addunà unu, e 
lu ij' a diri a la sò famiglia; subbitu si partinu e nni fan­
nu stanza a la Ghiustizia comu Giufà ammazzau a lu 
canta-matinu.

La matri di Giufà, ca era 'sperta, pinsà' ch'avia un cra­
stu; l'ammazza e lu jetta nni lu puzzu. La Ghiustizia si 
nni va nni Giufà pri fari la virifica di lu muortu; la fami­
glia di lu muortu cci ij' 'nzèmmula. Lu Jùdici cci dissi a 
Giufà: – «Unni lu purtasti lu muortu?» Rispunni Giufà, 
pricchì era babbu: – «Ia lu jittavu nni lu puzzu.» Attac­
caru a Giufà cu 'na corda e lu calàru nni lu puzzu; arri­
vannu a lu funnu di lu puzzu, minti725 a circari, e trova e 
tocca lana e cci dici a li figli di lu muortu: – «Nn'aví a 
lana tò pà'?» – «Mà pà' 'un n'avía lana.» – «Chistu havi 
la lana; 'un è tò pà';» pùa tocca la cuda: – «Nn'avía cuda 
tò pà'?» – «Mà pà' 'un n'avía cuda.» – «'Nquà 'un è tò 
pà'.» Pùa tocca, ch'avia quattru piedi, e dici: – «Quantu 
piedi avía tò pà'?» – «Mà pà' du' piedi avía.» Rispunni 
Giufà: – «Chistu havi quattru piedi; 'un è tò pà'.» Pùa 
tocca la testa, e cci dici: – «Nn'avía corna tò pà'?» Ri­
spunninu li figli: – «Mà pà' 'un n'avía corna.» Rispunni 
Giufà: – «Chistu havi li corna; 'un è tò pà'.» Rispunni lu 
Judici: – «Giufà, o cu li corna o cu la lana acchiànalu.» 
Tiranu a Giufà cu lu crastu 'n cuoddu, la Ghiustizia vitti 
ca era veru cràstu, e lassà' liberu a Giufà.

Casteltermini726.

725 Minti, si dà, si mette.

378

Fiabe novelle e racconti popolari siciliani – Vol. III 

Giuseppe Pitrè

6. Giufà e la sìmula.

La matri di Giufà avía 'na picciridda e la vulía bèniri 
quantu l'occhi soi. 'Nca 'na jurnata s'appi a jiri a sèntiri 
la Missa; si vôta cu sò figghiu: – «Giufà, vidi ca io vaju 
a la Missa: la picciridda dormi; còcicci la simulidda727 e 
cci la duni a manciari.» Pigghia Giufà e coci 'na gran pi­
gnata di simula; comu fu cotta nni pigghia 'na bella cuc­
chiarata e cci la 'nfila 'mmucca a la picciridda. La picci­
ridda cuminciau a jittàri sguìddari728, ca s'abbruciau, e 
ddoppu jorna ni muríu, ca la vucca cci fici cancrena. La 
matri 'un ni putennu cchiù di stu figghiu; pigghia c'un li­
gnu, e nni lu mannò a lignati.

Palermo729.

7. Giufà e la ventri lavata.

Ora la matri di Giufà 'n vidennu ca cu stu figghiu 'un 
cci putía arrèggiri, lu misi pi picciottu730 di tavirnaru. Lu 
tavirnaru lu chiamau: – «Giufà, va a mari, e va lava sta 
ventri, ma bona lavala, sai! masinnò abbuschi731.» Giufà 
si pigghiò la ventri e iju a ripa di mari. Lava, lava; ddop­
pu aviri lavatu 'na matinata, dissi: – «E ora a cu' cci spi­

726 Raccontato da Giuseppe La Duca, e fatto raccogliere dal sig. Gaetano Di 

Giovanni.

727 Cuocile il semolino.
728 Sguiddari, gridi, strida.
729 Raccontata da Rosa Brusca.
730 Per guattero.
731 Altrimenti ne toccherai.

379

Fiabe novelle e racconti popolari siciliani – Vol. III 

Giuseppe Pitrè

ju s'è bona lavata?» 'Nta stu mentri s'adduna d'un basti­
mentu   chi   stava   partennu;   nesci   un   muccaturi732,   e   si 
metti a fari signali a li marinara, e a chiamalli: – «A vui! 
a vui! Viniti ccà! Viniti ccà!» Lu capitanu si nn'adduna 
e dissi: – «Puggiamu, picciotti, ca cu' sa chi nni scurda­
mu 'n terra...» Scinni 'n terra, e va nni Giufà. – «Ora chi 
cc'è?» – «Vassìa mi dici:  È bona lavata sta ventri733?» 
Lu capitanu unu era e centu si fici734; afferra un pezzu di 
lignu e cci li sunau boni boni735. Giufà chiancennu cci 
dissi: – «'Unca com'hê diri?»736  – «Ha' a diri, cci arri­
spunni lu capitanu: – Signuri, facitili curriri. – E accussì 
nn'accanzamu lu tempu ch'âmu persu737.»

Giufà cu li spaddi beddi càudi, si pigghia la ventri e 
sferra pi 'na campagna, dicennu sempri: – «Signuri, faci­
tili curriri! Signuri, facitili curriri!» 'Ncontra a un cac­
ciaturi ca tinía di fittu du' cunigghia. 'Ncugna Giufà: – 
«Signuri, facitili curriri! Signuri, facitili curriri!» Li cu­
nigghia scapparu. – «Ah! figghiu di scarana738! macari 
tu mi nn'ha' a fari?» cci dici lu cacciaturi, e cci chianta 
di   manu   a   culazzati   di   scupetta739.   Giufà   chiancennu 

732 Moccichino, pezzuola.
733 È un modo proverbiale solito dirsi dopo d'aver fatto molta fatica, e non 

aver visto gradire l'opera nostra, o averla vista prendere per cosa di nessun 
conto.

734 S'arrabbiò terribilmente.
735 E gli battè la solfa.
736 Dunque come devo dire?
737 E così ci rifaremo del tempo perduto (per ragion tua).
738 Figlio d'una...
739 E comincia a picchiarlo colla culatta dello schioppo.

380

Fiabe novelle e racconti popolari siciliani – Vol. III 

Giuseppe Pitrè

chiancennu cci dici: – «'Unca com'hê diri?» – «Comu 
ha' a diri? – Signuri facitili ocidiri!»

Giufà si pigghia la ventri e java ripitennu zoccu avía 
a diri. Scontra, e scontra a dui chi si sciarriavanu. Dici 
Giufà:   –   «Signuri,   facitili   ocidiri!»   –   «Ah   'nfamuni! 
puru tu attizzi!»740 dicìnu chisti dui; e lassanu di sciarrià­
risi e chiantanu di manu a Giufà. Poviru Giufà arristau 
cu la scuma a la vucca, e 'un putía cchiù parrari. Ddoppu 
un pizzuddu, dici  sugghiuzziannu741:  – «'Unca  com'hê 
diri?» – «Comu ha' a diri? cci arrispunninu iddi; ha' a 
diri: «Signuri, facitili spàrtiri!» – «'Nca, Signuri, facitili 
spàrtiri, accuminzò a diri Giufà; Signuri, facitili spàrtiri. 
E java caminannu cu la ventri 'mmanu e sempri dicennu 
la stissa canzuna.

Caminannu caminannu, a cui 'ncontra? a du' picciotti
742  ca niscìanu di la Chiesa maritati allura allura; comu 
sentinu:   –   «Signuri,   facitili   spàrtiri!   Signuri,   facitili 
spàrtiri!» curri lu zitu, si sciogghi la cintura e, tiritinghi 
e tiritanghi743  supra Giufà dicènnucci: – «Aciddazzu di 
malagùriu! ca mi vôi fari spàrtiri cu mè mugghieri!...» 
Giufà 'un ni putennu cchiù si jittò pi mortu. Li parenti di 
li   ziti   'ncugnaru   pi   vidiri   si   Giufà   era   mortu   o   vivu. 
Ddoppu un pizzuddu Giufà arrivinni e si susíu. Cci dici­
nu li genti: – «'Unca tu accussì cci avivi a diri a li ziti?» 
– «E  comu  cci  avía a diri?» cci addumanna  Giufà.  – 

740 Anche tu attizzi (la lite)!
741 Singhiozzando.
742 Due giovani, maschio e femina.
743 E picchia e ripicchia.

381

Fiabe novelle e racconti popolari siciliani – Vol. III 

Giuseppe Pitrè

«Cci avìvi a diri: – Signuri, facitili ridiri! Signuri, faci­
tili ridiri!»

Giufà si pigghiò la ventri e si nni turnò a la taverna. 
Passannu di 'na strata, cc'era 'nta 'na casa un mortu cu li 
cannili pi davanti, e li parenti chi chiancìanu a chiantu 
ruttu. Comu sentinu diri a Giufà: – «Signuri, facitili ridi­
ri!   Signuri,   facitili   ridiri!»   –   zoccu   cci744  avìanu   dittu 
chiddi di lu zitaggiu745, – cci parsi 'na cosa fatta apposta; 
nesci unu cu un marrùggiu, e a Giufà cci nni detti pi 
iddu e pi àutru.

Allura vitti Giufà ca la megghiu era di zittìrisi746  e 
curriri a la taverna. Lu tavirnaru comu lu vitti cci detti lu 
restu, ca l'avía mannatu cu la matinata, e s'arricugghíu 'n 
versu vintitrì uri; e poi cci detti la coffa747.

Palermo748.

8. Manciati, rubbiceddi mei!

Giufà com'era menzu lucchignu749 nuddu cci facía 'na 
facci750, comu dicissimu di 'mmitallu o di dàricci quar­
chi cosa751. Giufà iju 'na vota nna 'na massaría, pi aviri 
quarchi cosa. Li massarioti comu lu vìttiru accussì squa­

744 Quel che a lui, a Giufà.
745 Le persone del corteo nuziale.
746 Di starsi zitto.
747 Lo licenziò.
748 Da un aggiustore della Fonderia Oretea.
749 Lucchignu, che ha dello scemo, mogio.
750 Nessuno gli facea una gentilezza.
751 Come sarebbe a dire d'invitarlo o di dargli qualche cosa (da mangiare).
382

Fiabe novelle e racconti popolari siciliani – Vol. III 

Giuseppe Pitrè

sunatu, pocu mancò ca 'un cci abbiaru li cani di supra; e 
nni lu ficiru jiri cchiù tortu ca drittu. Sò matri capíu la 
cosa, e cci pricurau 'na bella bunàca, un paru di càusi e 
un gileccu di villutu. Giufà, vistutu di camperi iju a la 
stissa massaría; e ddocu vidìstivu li gran cirimonii!.., e 
lu 'mmitaru a tavula cu iddi. 'Sennu a tavula, tutti cci fa­
cìanu   cirimonii.   Giufà   pi   'un   sapiri   leggiri   e   scriviri 
comu  cci  vinía lu manciari,  pi  'na manu  si  jinchìa la 
panza, pi 'n'àutra manu chiddu ch'avanzava si lu sarvava 
'nta li sacchetti, nna la còppula, nna la bunàca; e ad ogni 
cosa chi si sarvava dicía: – «Manciati, rubbiceddi mei, 
cà vuàtri fustivu 'mmitati!»

Palermo752.

9. «Giufà, tirati la porta!»

'Na vota la matri di Giufà iju a la Missa; dici: – «Giu­
fà, vaju a la Missa; tirati la porta.» Giufà, comu niscíu 
sò matri, pigghia la porta e la metti a tirari; tira tira, tan­
tu furzau ca la porta si nni vinni. Giufà si la càrrica 'n 
coddu, e va a la Chiesa a jittariccilla davanti di sò matri: 
– «Ccà cc'è la porta!...» Su' cosi chisti?!...

Palermo753.

752 Raccontata da Francesca Amato.
753 Raccontata dalla Brusca.

383

Fiabe novelle e racconti popolari siciliani – Vol. III 

Giuseppe Pitrè

10. Giufà e la Hjocca754.

Si cunta ca 'na vota cc'era Giufà; sò matri si nni ij' a la 
Missa e cci dissi: – «Giufà, vidi ca staju jennu a la Missa, 
vidi ca cc'è la hjocca, e havi a scuvari l'ova, la pigli, cci 
duni a manciari la suppa e pùa la minti 'n capu arrieri, ca 
nun bazzi ca s'arriffriddanu l'ova755.» 'Nquà Giufà piglia 
la hjocca, cci fa la suppa cu pani e vinu e la civa, tantu 
chi la civava ca cci la fuddava cu lu jitu e l'affuccà' e mu­
rì'756; quannu Giufà vitti la hjocca 'n puortu757, dissi: – 
«Ora comu fazzu, ca l'ova s'arrifriddanu! ora mi cci min­
tu ia 'n capu l'ova.» Si leva li canzi758 e la cammisa e s' 
'ncula 'n capu l'ova, e si cci assetta. Vinni sò mà' e cci 
gridava: – «Giufà, Giufà!» Arrispunni Giufà: – «Chila, 
chila759, 'un cci puozzu viniri ca sugnu hjocca e sugnu 
misu 'n capu l'ova, manzinò760 s'arrifriddanu.» Sò matri si 
misi a gridari: – «Birbanti, birbanti! ca tutti l'ova scafaz­
zasti!» Si susi Giufà e l'ova eranu tutti 'na picata.

Casteltermini761.

754 Hjocca o ciocca, chioccia.
755 Cci duni ec. Le dai da mangiare la zuppa (di pane e vino), e poi la rimet­

ti sulle uova; che non si raffreddino (nun bazzi, non faccia).

756 E la civa ecc. E la ciba, e la cibava per modo che (la zuppa) gliela spin­

gea col dito; e così l'affogò e la chioccia morì.

757 'N puortu, in porto, qui per morta; (non tanto in uso).
758 Canzi, calzoni. Le mastranze e i civili dicono: càusi; in Cianciana tutti 

cazi.

759 Imitazione del gridio della chioccia.
760 Manzinó, volg.; in Cianciana; masinnò, altrimenti.
761 Raccontato da maestro Vincenzo Aricò e fatto raccogliere dal signor Di 

Giovanni.

384

Fiabe novelle e racconti popolari siciliani – Vol. III 

Giuseppe Pitrè

11. Giufà e li latri.

Caminannu pi 'na campagna sularina, 'na vota a Giufà 
cci vinni di fari acqua762. Ddoppu chi finíu, sapiti com'è 
quannu si piscia? ca va facennu tanti viuledda e curri763. 
Giufà si vota cu li viuledda e cci dici: – «Tu pigghi pi 
ccà; tu pigghi di ccà, tu pigghi pi ccà (parrannu pi l'ari­
na), e io pigghiu pi ccà;» e scinníu.

Giustu giustu ddà sutta cc'era 'na grutta, e cc'eranu 'na 
pocu di latri chi si stavanu spartennu 'na pocu di dinari. 
Sentinu   accussì,   dici:   –   «Ah!   pi   santu   Dima764!   ca   la 
Giustizia vinni a pigghiàrinni, e nni sta atturniannu!» e 
scapparu lassannu li dinari ddà. Scinni Giufà, vidi sti 
gran dinari: nè gattu fu nè dammaggiu fici, e si li pig­
ghiau.

Palermo765.

12. «Occhi di cucca.» – «Ahi ahi!»

Giufà duvennu purtari li dinari a la casa, si scantava 
ca cci li pigghiavanu; e chi fa? li metti 'nta un saccu e di 
supra cci metti spini di sipàla766 pi fari avvidiri ca 'un era 
nenti chiddu chi purtava767. Si lu jetta arreri li spaddi e 

762 Fari acqua, orinare.
763 Sapete com'è quando si piscia? che l'urina va dividendosi in tante stro­

scie e scorre.

764 Si ricordi che Disma è il santo protettore dei ladri.
765 Raccontata da Francesca Amato.
766 Sipàla, siepe.
767 Per far vedere che non era nulla quel che egli portava.

385

Fiabe novelle e racconti popolari siciliani – Vol. III 

Giuseppe Pitrè

arranca pi la casa. Li picciotti lu scuntravanu: – «Giufà, 
chi porti?» – «Occhi di cucca;» (sintennu parrari di la 
munita d'argentu chi lucía). 'Ncugnavanu li manu pi tuc­
cari e si puncìanu: – «Ahi ahi!»

Passava   di   'n'âtra   banna;   li   picciotti:   –   «Giufà,   chi 
porti?» – «Occhi di cucca.» Tuccavanu: – «Ahi ahi!» e 
accussì Giufà juncíu a la casa e cci purtò sani e sanseri
768 li dinari a sò matri.

Palermo769.

13. Giucà e chiddu di la scummissa.

Cc'era 'na vota un prupriitariu, e si pigghiau un cra­

pìcciu.

'N tempu di 'mmernu cci dissi a un 'ndividu: – «Si tu 
ti fidi di scurari ccà supra la rina vicinu lu mari comu ti 
fici   tò   matri770,   ti   dugnu   cent'unzi   quannu   agghiorni 
vivu771; s'agghiorni mortu, perdi lu còriu.» A stu fattu 
cci misiru guardii: – «Guardàti a chistu!»

Di notti tempu passa un bastimentu. Ddu poviru mi­
schinu chi era a la spiaggia, stinníu li manu comu si s'a­
vissi vulutu quadiari cu lu lumi di lu bastimentu. Jurnau 
la matina; rifireru li guàrdii a lu prupriitariu: – «Signuri, 
tutta a notti la fici nudu772; ma a la menzannotti passau 

768 E portò sani e intatti. Sanu e sanseru, maniera di dire per dinotare cosa 

che non sia stata toccata.

769 Raccontata da Francesca Amato.
770 Come ti fece tua madre, cioè ignudo affatto.
771 Se però tu il domani sarai vivo.
772 La fici nudu, la passò ignudo.

386

Fiabe novelle e racconti popolari siciliani – Vol. III 

Giuseppe Pitrè

un bastimentu cu lu lumi, centu migghia a mari, e iddu 
si quadiau.» Risposta di lu prupriitariu a chiddu di la 
scummissa: – «Aviti persu: vi quadiàstivu, e pirdistivu 
la scummissa.»

Chiddu chi persi la scummissa si mittíu chiancennu e 
iju nni Giucà. Dici Giucà: – «Chi hai ca chianci?» Dici: 
– «Stanotti cci fu chiddu tali chi si pigghiau stu crapìc­
ciu, e pirchì passau lu bastimentu, e io fici accussì cu li 
manu773, dici ca mi quadiai. Comu pò essiri chistu?... E 
ora io persi la scummissa!» Giucà cci arrispunni: – «'Un 
ti scantari: ccà sugnu io. Ma dimmi: nni li spartemu li 
picciuli si io vinciu pi tia774?» – «Sì.» Eccumi ca Giucà 
accattau un zimmili di carvuni e un crastu775: e misi lu 
zimmili di carvuni addumatu a un capu di Trapani a li 
Scappuccini776; pigghiau 'na gradigghia777, e la misi a di­
rizioni di li Cappuccini a la Loggia. Pigghia stu crastu, e 
lu misi supra la gradigghia, e lu focu lu misi a li Cap­
puccini;   e   misi   a  firriari   ddu   crastu   senza   focu.   Tutti 
l'aggenti vidennu a sta bestia fari st'operazioni, lu crastu 
a la Loggia e lu focu a li Cappuccini, cci spijavanu chi 
facia; e Giucà cci dicía: – «Arrustu stu crastu.»

Ecco chi passa chiddu di la scummissa; dici: – «Chi 
fai,   Giucà?»   –   «Arrustu   stu   crastu.»   –   «E   lu   focu 

773 Il narratore stese le mani in segno di volersi riscaldare.
774 Ma dimmi: e se io vincerò per te, ce li divideremo i quattrini?
775 Un castrato.
776 Scappuccini e Cappuccini, quasi indistintamente: convento fuori Trapani 

presso Torrigni.

777 Gradigghia, graticola.

387

Fiabe novelle e racconti popolari siciliani – Vol. III 

Giuseppe Pitrè

unn'è?» – «A li Scappuccini.» – «E comu, armali!» – «E 
missèri e armali veru, dici Giucà, comu pò essiri mai ca 
chiddu si  quadiava cu lu lumi  di lu bastimentu  centu 
migghia arrassu? Comu 'un si pò arrustiri chistu, 'un si 
putía quadiari chiddu.»

A stu fattu Giucà cuntau tutti cosi a li genti, e chiddu 

cci appi a dari la scummissa.

Trapani778.

VARIANTI E RISCONTRI

Il nome di Giufà si modifica e trasforma da paese a paese; in 
Trapani è Giucà, in Piana de' Greci, Palazzo Adriano e nelle altre 
colonie albanesi di Sicilia, Giuχà, in Acri (Calabria citer.) Giuva­
li; in Toscana, Roma e Marche,  Giucca, ecc. Il nome di  Giufà 
coincide con quello d'una tribù araba, ed il personaggio ha riscon­
tri in Sdirrameddu e in Maju longu di Polizzi, nel Loccu di li pas­
suli e ficu  di Cerda, e in  Martinu  di Palermo (personificazioni 
fantastiche le cui scempiaggini si attribuiscono anche a Giufà), in 
Trianniscia di Terra d'Otranto, nel Mato di Venezia, in Simonëtt 
del Piemonte e in Bertoldino  e Cacasenno. Giufà è l'autore d'un 
adagio che dice una cosa notissima:  Quannu chiovi,  friddu fa,  
dissi Giufà; e corre proverbiale sempre che si voglia accennare a 
scioccherie fatte da qualcuno.

D'uno che ne abbia fatte di tutti i colori si suol dire: È un Giu­
fà! Nni fici quantu Giufà. Ecco intanto i riscontri che le sue scioc­
chezze hanno nelle altre tradizioni italiane.

1. Se ne ha una versione napolitana nel  Cunto de li cunti del 
BASILE, I, 4:  Vardiello. «Vardiello essenno bestiale dapò ciento 

778 Me l'ha raccontata Gaspare Stinco facchino, per gentile mediazione del 

sig. Giuseppe Polizzi, Bibliotccario della Fardelliana.

388

Fiabe novelle e racconti popolari siciliani – Vol. III 

Giuseppe Pitrè

male servitie fatte a la mamma, le perde no tuocco de tela e vo­
lenno scioccamente reccepatola da una statola deventa ricco.»

Vedi nelle Cinque storie della nonna (Torino, Paravia) il Gia­

comino e la pianta dei fagiuoli.
2. Variante della precedente.
3. L'aneddoto della mosca è in  IMBRIANI, Novellaja fiorentina, 
n. III: La frittatina, e meglio nella variante in nota, pag. 30; nel 
Bertoldo, Bertoldino e Cacasenno, canto XII (Venezia, MDCCX­
CI) e nelle Piacevoli e ridicolose semplicità di Bertoldino (Mila­
no, 1871), pag. 74, Bertoldino insegue le mosche, e le assalta; e 
non potendone più, chiede aiuto da sua madre Marcolfa. Nelle 
Tredici piacev. notti  dello  STRAPAROLA, XIII, 3: leggesi che uno 
sciocco Fortunio, il quale stava a' servigi di uno speziale di Ferra­
ra, dovendogli cacciare d'estate le mosche di sulla fronte calva, 
diedegli un colpo di pestello per ucciderne una importunissima. – 
Ecco una variante di questo aneddoto:

Giufà nni lu Jùdici.

Li muschi 'ncuitavanu a Giufà e l'allapitiavanu779. Iddu si nni 

iju nna lu Jùdici, e l'accusau.

Lu Jùdici si misi a ridiri, e cci dissi: – «Unni vidi muschi, e tu 
ci duni pugna.» Giustu giustu, mentri lu Jùdici parrava, na musca 
cci   iju   'nta   la   facci.   'Ncugna   Giufà   e   c'un   pugnu   cci   frica   lu 
nasu780.

5. Vedi la novella del 4o  filosofo nella  Storia d'una crudele  
matrigna, ove si narrano piacevoli storie. (Bologna, Romagnoli 
1862, Disp. XIV della Scelta di curiosità letterarie inedite o rare  
dal sec. XIII al XVII); e le Tredici piacev. notti dello STRAPAROLA, 

Palermo781.

779 Allapitiari, assalire come fanno le api.
780 E con un pugno gli rompe il naso.
781 Raccontato da uno della contrada Denisinni.

389

Fiabe novelle e racconti popolari siciliani – Vol. III 

Giuseppe Pitrè

XIII, 3, ove Fortunio getta nel pozzo un becco per non farsi co­
gliere della Giustizia. Riferisco qui due belle varianti:

Gìufà e lu Cardinali.

Si riccunta e cc'era 'na vota e cc'era Giufà. Sò matri 'na jurnata, 
pi scapularisillu di supra li costi782 cci dissi: – «Vattinni a caccia, 
va' pigghia un cardidduzzu.» Pigghiasi la scupetta, caminannu: – 
«E quali sunnu li cardiddi, matri? jeu 'un li canusciu.»– «O be­
stia! mancu sai quali sunnu li cardiddi? sunnu chiddi chi hannu la 
testa russa!» Giufà si ha pigghiatu la scupetta e si 'nn'ha jutu a 
caccia fora li porti. Camina e camina, arriva 'nta 'na chiusa, e dda 
a cu' vitti? vitti a un Cardinali chi stava passiannu. Comu cci vitti 
la   cuppuletta   russa  'n  testa,   dissi:   –  «O   chi  bellu  cardidduni!» 
buhm! e cci tirau 'na scupittata. Lu poviru Cardinali agghiummu­
niau783  senza diri  ciu; Giufà allura  tuttu cuntenti s'acchiappa 'n 
coddu lu cardidduni e ammutta a jiri 'n casa. Comu arrivau a la 
casa, si misi a fari un sassinu784: – «Matri, matri, scinniti chi jeu 
sulu nu' lu pozzu acchianari lu cardiddu; è veru grossu.» Sò matri, 
comu 'ntisi accussì, jisau li vuci: – «Mischina mia! sa chi fici.... 
sa chi successi!...» e pi la prescia si sdirrùpa scala scala. Quannu 
va pi vidiri, ci vinni quaramai un motu785. – «Comu facisti! arma 
scilirata, a cu' ammazzasti? ora ti mànnanu a la furca.... e mori... e 
jeu arrestu sula mala scunsulata!... com'hê fari?... ah chi figghiu 
chi mi sciurtiau!...786» E la povira matri si pidduliava tutta, s'am­
mazzava tutta. Giufà, alluccutu, alluccutu, all'ultimata cci dissi a 
sù matri: – «Ora, matri, m'aviti a diri chi su' sti specii 787 chi faciti; 

782 Per levarselo d'attorno.
783 Cadendo, s'aggomitolo, morì.
784 Un diavolerio.
785 La colse quasi quasi un accidente.
786 Che mi è toccato in sorte.
787 Scherzi.

390

Fiabe novelle e racconti popolari siciliani – Vol. III 

Giuseppe Pitrè

nunca788 doppu chi mi dicistivu di jiriminni a caccia, e di pigghia­
ri un cardiddu cu la testa russa, e jeu tuttu chistu l'haju fattu, viju 
chi stati facennu comu 'na fera, e vuliti a centu chi vi tennu.» – 
«Vattinni, erva vili, mancia persa, arma dannata; comu êmu a fari 
ora cu stu mortu!?... unni l'urvicamu!?... oh chi tusciu chi m'av­
vinni!» E la povira matri 'un si dava paci e chiancía a larmi di 
sangu. – «Nenti, matri mia, vossa 'un si scanta, cci dissi Giufà, 
ora lu jettu 'nta lu puzzu e cci jettu 'na pocu di petri di 'n capu e 
'un si nni parla cchiu.» Accussì fici Giufà; pigghiau lu mortu, lu 
jittau 'nta lu puzzu e poi cci lassau jiri di 'n capu 'na quantità di 
mazzacani789 e di cuti. Poi cci vinni 'n testa di jittàricci un crastu 
mortu e supra di lu crastu n'àtra pocu di petri grossi e giachi 790, 
chi   lu   puzzu   quaramai   si   jinchíu.   Doppu   chi   s'allistíu,   chi 
pensa!?.. pensa di jiri nna lu Judici e cci cunta chi 'nta lu puzzu di 
lu sò curtigghiu cc'era jittatu un Cardinali mortu. Lu Jùdici sapen­
nu cu' era Giufà cci dissi ridennu – «Vattinni va, pezzu di malu­
natu, va vidi soccu ha' a fari, va.» Ma vidennu lu Judici ca Giufà 
'un   si   nni   vulia   jiri,   e   dicia   sempri:   «Vossa   camina,   vossa 
camina,» dissi 'ntra d'iddu: – «Cosa cc'è?» Chiamau 'na pocu di 
sbirri, e tutti 'nsèmmula jeru 'n casa di Giufà. Arrivati chi fòru, lu 
Jùdici cci dissi a Giufà: – «Scìnnicci tu stessu 'nta lu puzzu e vi­
demu soccu cc'è.» – «Giufà vagghiardu791 scinniu 'nta lu puzzu e 
di ddà jusu cci dissi a lu Judici: – «Signuri Judici, l'acqua petri 
addivintau, e lu mortu è sutta li petri.» Allura li sbirri abbuscaru 
'na corda792  e 'na coffa e si misiru a tirari li petri chi Giufà cci 
pruìja. Doppu un beddu pizzazzu, Giufà si misi a gridari di ddà 
jusu: – «Me' signuri, me' signuri, a lu Cardinali li corna cci nascè­
ru.» Lu Judici si misi a ridiri, e cu' 'na magnità la cchiù granni chi 

788 Dunque.
789 Sassi.
790 Ciottoli.
791 Gagliardo, subitamente.
792 Allora i birri procurarono una fune.

391

Fiabe novelle e racconti popolari siciliani – Vol. III 

Giuseppe Pitrè

mai cci dissi: – «'Un ti nni 'ncarricari, secuta a livari petri.» e Giu­
fà sicutava a livari petri. Quannu lu crastu fu tuttu scummigghiatu 
di li petri Giufà chiamau arrè: – «Signuri, iddu crastu è.» Lu Judi­
ci allura ci arrispunniu: – «Acchianatinni, pezzu di birbantunaz­
zu; haju vistu quantu si' loccu; n'âtra vota 'un ti arrisicari di fari sti 
cosi, sai! va' travagghia, e va' bùscati lu pani senza 'ncuitari a 
nuddu, e vasinnò ti fazzu attaccari e ti fazzu mettiri a lu casteddu; 
vattinni.» Giufà arristau comu un minnali, lu Judici e li sbirri si 
nni jeru, e la povira matri di Giufà tutta cugghiuta cugghiuta, ri­
scialau chi sò figghiu si la scapulau comu vosi Diu.

Favula favula, 'un cci nn'è cchiù.
Malu viaggiu quannu fu.

Marsala793.

Canta-la-notti

'Na vota la matri di Giufà aveva un gaddu. 'Na jurnata lu cucíu 
e si lu manciaru a tavula. Giufà, ca nu nn'avía manciatu mai, cci 
piacíu e cci spijau a sò matri: comu si chiamava. Sò matri cci dis­
si: Canta-la-notti. 'Na siritina Giufà vitti un puvireddu chi canta­
va darreri 'na porta; pigghia un cuteddu, cci l'azzicca 'nta lu cori, 
si lu càrrica e si lu porta a la sò casa, e cci dici a sò matri: – 
«Mamma, l'haju purtatu lu  Canta-la-notti.» La matri vidennu a 
ddu mortu si misi 'n cunfusioni, e pigghia lu mortu e lu jetta 'ntra 
lu puzzu.

La Giustizia accuminzau a circari di chiddu ch'avía statu am­
mazzatu; e Giufà, cci dissi ca l'aveva ammazzatu iddu e ca cci l'a­
vía purtatu a sò matri pi fariccillu cociri. La matri comu sappi sta 
cosa subbitu scanna un crastu ch'avia, e cci lu jetta supra lu mortu 
nna lu puzzu. Nna metri, veni Giufà cu la Giustizia. Idda spija si 
Giufà avía purtatu un mortu, e sò matri cci dici, ca avía purtatu un 
crastu fitusu, e cci l'aveva jittatu 'nta lu puzzu. Unu di la Giustizia 

793 Raccontata da Anna Maltese e raccolta dal prof. Salv. Struppa.

392

Fiabe novelle e racconti popolari siciliani – Vol. III 

Giuseppe Pitrè

si cala 'nta lu puzzu e tuccannu tuccannu vitti pilu. E cci spijau a 
li parenti di lu mortu ca eranu supra: – «Chi è? pilusu?» – «Forsi 
'nta lu pettu.» Tuccannu tuccannu vidi quattru pedi. – «Chi havi 
quattru pedi?» – «Havi du' pedi e du' manu.» Tantiannu tantiannu 
vidi ca havi du' corna e spija: – «Ch'avia du' corna?» Ddocu s'ad­
dunanu ch'era buffuniata.

Palermo794.

7. Una versione senese è ne' Proverbi e modi di dire del GRADI: 

Fignuccio.

9. È simile al primo aneddoto di Sdirrameddu, alla Novella di  
Cacasenno,   pag.   21-22   (Milano,   1870)   e   alla  Patalocca  delle 
Nov. pop. bologn. della CORONEDI-BERTI, ove Zonza porta al mari­
to nel bosco l'uscio di casa. Vedi pure li Cunti di Giucà in queste 
Varianti e riscontri.

Una versione subalpina diedela A. DE GUBERNATIS nella Civiltà  
Italiana  di Firenze, anno I, numero 3, pagina 45-46:  Leggende 
dei popoli comparati: Lo sciocco, ov'è pure un'altra versione della 
nostra II.– Il De Gubernatis richiama alla novella mongolica rife­
rita da  LIEBRECHT  nell'Orient und Occident  del  BENFEY, I, p. 116. 
Una versione romagnuola di Savignano la diede nello stesso pe­
riodico , an. I, n. 5, pag. 79 E.  TEZA:  Ancora dello sciocco; una 
calabrese F. CHIECO, an. I, n. 13, pagina. 203–5: Ancora la novella  
dello sciocco.

10. nel Bertoldino, pag. 46 e segg., Bertoldino, lontana la ma­
dre, va a sedersi sulle uova delle oche per tenerle calde e far na­
scere le paperine.

11. Nelle  Sicil. Märch. della  GONZENBACH, n. 57 a un giovane 
che non ha paura di nulla cade di mano una brocca d'acqua, ed 
egli dice alle strisce d'acqua che scorrono: «500 di qua; 400 di là; 
600 da quella via.» Sotto ci sono ladri che stannosi dividendo una 

794 Raccontata da Rosa Brusca.

393

Fiabe novelle e racconti popolari siciliani – Vol. III 

Giuseppe Pitrè

somma di danaro; credendo che vengano birri, si danno a fuggire 
lasciando il giovane padrone di tutto.

Quasi   la   stessa   è   nella  Patalocca  della  CORONEDI-BERTI,  ove 
Zonza e Toniolo restano padroni d'una buona somma di danaro 
che una mano di ladri lasciano nel vedersi cadere di sopra qual­
che cosa che la Zonza, salita sull'albero, scarica loro addosso. Al­
tro riscontro è nella Novellaja milan. dell'IMBRIANI, n. X: L'esempi  
di lader. Una versione greca di Terra d'Otranto è negli Studi del 
MOROSI, pag. 74, III, Trianniscia; altra versione è nella XIII delle 
Notti dello STRAPAROLA, fav. 5. Vedi pure li Cunti di Giucà in que­
ste Varianti e riscontri.

La seguente tradizione non è che una variante degli aneddoti 

11 e 9, non che del Loccu di li pàssuli e ficu.

Cunti di Giucà.

Giucà 'na vota iju a ligna; comu iju a ligna era cu tanti picciot­
ti. Chiddi ficiru lu sò mazzu di ligna, e iddu arristau ddà. Quannu 
si fici li so' mazzi di ligna, si nni vinni catàmmari catàmmari a lu 
paisi795. Caminu facennu, stava pigghiannu pi 'na grutta, era stan­
cu e pusau; e cci vinni di pisciari, e fici quattru viola. – «Curriti, 
curriti, chi vi canusciu;» cci dissi Giucà.

Ddà sutta cc'eranu latri, e si misiru a curriri. Eccumi vidennu a 
ddi bestii curriri dici: – «Oh chi fôru bestii! di mia si scantaru!» 
Pigghia lu mazzu di ligna e si li scinni nna la grutta. Vitti ddà lu 
quadàru chi vugghia; attrappa un pezzu di carni e un pezzu di 
pani, e mancia. Pigghiau e iju pi circari li picciuli, e si pigghiau 
un bellu saccu di munita d'oru; 'nfasciau arrè li ligna, e jisau, e si 
nni vinni pi Trapani.

Trasennu la porta, dici (unu di chiddi di la porta): – «Giucà, 
chi porti?» – «Ligna» e si nni iju 'n casa di sò matri. Mentri stava 
salennu lu curtigghiu, sò matri parlava cu li vicini. Dici Giucà: – 

795 Lemme lemme al paese.

394

Fiabe novelle e racconti popolari siciliani – Vol. III 

Giuseppe Pitrè

«Matri, trasìti!» – «Oh! dici, tuttu stancu si', Giucà?» – «Viniti 
ccà; zittìti.796» Spàscia lu mazzu di ligna e cci cunsigna lu saccu 
di la munita d'ora a sò matri. Sò matri, nenti minchiuna, l'ammuc­
ciau, e cci dissi: – «'Un parrari, sai! pirchì si la Liggi lu sapi, nni 
manna 'n galera a tutti dui.»

Sò matri iju a pigghiari pàssuli e ficu sicchi, acchiana supra li 
ciaramiti797, e iddu era 'nta lu lettu addummisciutu. Eccumi chi sò 
matri pigghia ficu e pàssuli, e cci li jetta di supra. Sta bestia quan­
nu   s'arruspigghiau   e   vitti   sti   pàssuli:   –   «Matri   matri!»   –   «Chi 
vuoi?» – «Ccà cci su' pàssuli e ficu.» – «Pigghiali, figghiu miu, 
ca lu Signuri chiovi.798»

'Na vota si sciarriaru tuttidui, la matri e lu figghiu. – «Misseri 

e bujanazza! datimi li picciuli chi purtai, mannò arricurru!799»

La matri 'un ni vosi sèntiri nenti; eccumi ca Giucà iju a'rricur­
riri nni lu Judici: – «'Ccillenza, cci purtai un saccu di munita d'oru 
a mè matri, e idda 'un mi li voli dari.» La matri di Giucà fu chia­
mata di lu Judici. – «Giucà, io fu' chiamata di (da) lu Judici; tirati 
la porta.» Pigghia sta bestia, si purtau la porta 'n coddu 'nt'ô Judi­
ci.

Lu Judici dici: – «Vui cci aviti e dari li picciuli a vostru fig­
ghiu.» – «'Ccillenza, 'un lu vidi ca mè figghiu è foddi; ca purtò la 
porta 'n coddu?» Risposta  di Giucà:  – «Signuri, pi  tali  signali 
chiuvíu tannu pàssuli e ficu sicchi.» Risposta di lu Judici: – «Chi 
viniti ccà? 'Un viditi ch'è foddi?!»

Trapani800.

Vedi del resto le  Sicilianische Märchen  della  GONZENBACH, n. 
37:  Giufà, e la  relativa  nota  del  KÖHLER, vol. II, pag. 228;  gli 

796 Tacete.
797 Ciaramiti, tegoli.
798 Chiovi, piove, qui verbo personale.
799 Altrimenti ricorrerò.
800 Raccontato da Nicasio Catanzaro, soprannominato Baddazza.

395

Fiabe novelle e racconti popolari siciliani – Vol. III 

Giuseppe Pitrè

Aneddoti siciliani di A. LONGO, n. XXI e XXII: La Storia di Giu­
fà; le  Fiabe popolari veneziane  del  BERNONI, n. XI:  El mato;  Si­
monëtt nelle Novelle popolari piemontesi dell'ARIETTI; Lo Rondal­
layre, Cuentos populars catalans di MASPONS Y LABROS, ser. Ia pag. 
79 (Barcellona 1871),  Lo Beneyt; la  Litterature populaire de la  
Gascogne di CÉNAC MOUCANT, e nel Jahrbuch für romanische und  
englische Literatur  di Lipsia, VIII, 3, le  Italienische Volksmär­
chen del KÖHLER, pag. 262 e seg.

396

Fiabe novelle e racconti popolari siciliani – Vol. III 

Giuseppe Pitrè

CXCI.

Chiddu di la scummissa.

'Na vota cci fu un gran matri-Fulippa, ca 'un avennu 
comu quasàrisi801, iju nn'ôn scarparu pi jirisi a pigghiari 
un paru di scarpi. 'Nsaja chisti, 'nsaja chiddi802, nni truvò 
un paru chi cci assittavanu 'na galantaria.

Nna 'na vutata d'occhi jetta c'un sàutu fora la putia e 
si nni fuj cu li scarpi misi. Lu mastru comu lu vidi fùijri 
si cci jetta d'appressu gridannu: – «Affirratilu! ca li scar­
pi m'arrubbau! affirratilu!....» Li genti lu stavanu affir­
rannu,   ma   chiddu,   prontu,   dici:   –   «Lassatimi   jiri,   ca 
scummissa   è!....»   E   dicennu   chistu   li   genti   lu   lassaru 
passari cridennu ca era 'na scummissa di cu' sapia curriri 
cchiù assai. E lu poviru scarparu arristau curnutu e va­
stuniatu803.

Palermo804.

VARIANTI E RISCONTRI.

È tal quale nell'Utile col dolce  del P.  CASALICCHIO, cent. III, 
dec. VI, arg. 4. Altra molto analoga è nello stesso libro, I, IX, 8, 
ed anche III, IV, 6, la quale è quasi la stessa d'un'altra del CESARI.

801 Quasàrisi, calzarsi.
802 Prova queste scarpe, prova quelle.
803 E così il povero calzolaio restò col danno e il malanno.
804 Raccontata da Francesca Amato.

397

Fiabe novelle e racconti popolari siciliani – Vol. III 

Giuseppe Pitrè

CXCII.

Chiddu di li scecchi.

'Na vota cc'era un viddanu chi purtava 'na ritinata di 
scecchi. Li scecchi eranu tridici, e n'àutru nn'avía di sut­
ta iddu. 'Nca caminannu caminannu juncíu 'nt'ôn paisi; 
cc'era 'na festa, e si misi a'llianari vidennu zoccu si facía 
'nta lu paisi. Quannu fu ura di jirisinni e sicutari lu sò 
caminu cunta li scecchi, e nni trova unu di menu: eranu 
dudici.   Dici:   –   «Ah,   mischina   mia!   ca   un   sceccu   mi 
manca!... E com'hê fari?...» E li cunta: – «Unu, dui, tri, 
quattru...» sina a dudici..., pirchì lu sceccu suo 'un cci lu 
mittía.   Cunta   arréri;   ed   eranu   dudici;   lu   puvireddu   si 
misi a chianciri ca cci avìanu pigghiatu un sceccu.

Lu scontra un vurdunaru805: – «Cumpari, ch'aviti?» – 
«E ch'haju ad aviri!.. ca avía tridici scecchi e mi nni tro­
vu dudici!... – «Veru, cumpari?» e si metti a cuntari li 
scecchi; cunta li scecchi ed eranu tridici; dici: – «E 'un 
su' tridici?» – «Gnirnò, dudici sunnu: taliati: unu, dui, 
tri, quattru, cincu, sei, setti, ottu, novi, deci, unnici e du­
dici!» – «E chiddu ch'aviti di sutta?...» Comu senti ac­
cussì lu viddanu dici: – «Aviti raggiuni, cumpari; avia lu 
sceccu di sutta e mancu mi nn'addunava!»

Palermo806.

805 Vurdunaru, mulattiere.
806 Raccontato da Francesca Amato.

398

Fiabe novelle e racconti popolari siciliani – Vol. III 

Giuseppe Pitrè

CXCIII.

Va' trasi lu cavaddu!

Cc'era 'na vota un carritteri; chistu si maritò e pigghiò 
'na bedda picciotta. Quannu lu zitaggiu finíu e arristaru 
suli suliddi li ziti, si vôta lu carritteri e cci dici a la zita: 
– «Lu vidi, Rusidda (dici): ora semu maritu e mugghie­
ri. Chi filicità!... Ora io m'accattu un cavaddu: mi fazzu 
un carrettu; e accussì vaju a càrricu, e nni vuscamu lu 
pani. Ma io haju sta cosa: ca quannu tornu di fora, io 'un 
vogghiu   travagghiari   cchiù.   'Unca,   vidi,   Rusidduzza 
mia: d'ora 'n poi quannu io vegnu di fora, tu pigghi lu 
cavaddu, lu spaj, e ti lu 'nfili dintra, l'abbivìri; 'n summa 
cci pensi tu, ca io sugnu stancu.» La picciotta si misi a'r­
runchiari li spaddi; dici:–«Chi nn'hè fari...» – «Chi veni 
a diri?! 'Unca cu' l'havi a tràsiri lu cavaddu, io807?!» – 
«Io sti cosi 'un li sàcciu fari...» – «E bonu, dici lu pic­
ciottu, ti lu 'nsigni.» – «No: io 'un cci sugnu avvezza a 
sti  cosi.   A  la  mè   casa   io  nun  cc'era  'nsignata.»  –  «E 
bonu, ti cci 'nsigni ora; a picca a picca.» – «No, io lu ca­
vaddu 'un lu trasu...» – «Ma comu si fa ca tu l'ha' a tràsi­
ri?!» – «E io nun lu trasu comu nun lu trasu!» – «E io ti 
dicu: o tu lu trasi, o finisci làdia.» – «No no: nè ora nè 

807 D'ora 'n poi ecc. «D'ora innanzi quando io verrò da fuori (da un viaggio 

fuori il paese), tu prenderai il cavallo, lo staccherai (dal carro), e lo metterai 
dentro.» La giovine si mise a tirar le spalle (in segno di rifiuto); dice: – «Che 
n'ho a fare (no: questa non la farò).» – «Oh? (dice lo sposo) che vuol dir que­
sto? Dunque chi l'ha a metter dentro il cavallo, io?»

399

Fiabe novelle e racconti popolari siciliani – Vol. III 

Giuseppe Pitrè

mai!» A chistu lu picciottu si susi arrabbiatu, si sciogghi 
la curria: – «Ora io ti dicu: O tu trasi lu cavaddu o io ti 
chiantu di  manu808... Va' trasi  lu cavaddu!» – «No  ca 
nun lu trasu!» – «Ahn! chistu cc'è?... Va' trasi lu cavad­
du!...»   e   appizza   cu   un   gran   corpu   di   curría   supra   li 
spaddi. Nni vulistivu cchiù di la zita? si metti a gridari 
com'arsu809: – «Ahi! moru! 'un lu vogghiu tràsiri lu ca­
vaddu! 'Un lu vogghiu tràsiri!» – «Va' trasi lu cavaddu, 
t'haju dittu!» e ddocu currïàti di livari lu pilu810. E «va' 
trasi lu cavaddu!» e «no ca nun la trasu,» curreru li vici­
ni: – «Figghioli  figghioli, chi cc'è? ancora mancu  siti 
maritati e cuminciastivu li sciarri! Chi è? pi lu cavaddu? 
Vegna ccà:  lu trasemu  nuàtri... Unn'è la cavaddu?» – 
«Mai, dici la picciottu; era discursu...; lu cavaddu l'ave­
mu a'ccattari.» – «E chi vi vegna un capustornu! p'un di­
scursu faciti tutta sta fera811!!»

Palermo812.

VARIANTI E RISCONTRI.

Una variante di questa storiella è nella  Favilla, Giornale di 
Scienze, Lettere, Arti e Pedagogia, serie II, an. I (Palermo 1863). 
Sopra i proverbi, Dialogo III di G. PITRÈ, pag. 599.

808 A chistu ecc. A questo punto, il giovane si alza arrabbiato, si scioglie la 
correggia (e dice): – «Ora io ti dico: o tu metti dentro il cavallo, o io ti do ad­
dosso.»

809 Si mette a gridare come arso (uomo che bruci nel fuoco).
810 E qui correggiate da levare il pelo.
811 E chi vi vegna ecc. E che vi venga un accidente! per un (semplice) di­

scorso fate tutto questo casaldiavolo!!
812 Raccontata da Francesca Amato.

400

Fiabe novelle e racconti popolari siciliani – Vol. III 

Giuseppe Pitrè

CXCIV.

Lu burgisi e lu patruni.

Truvannusi un burgisi 'nta 'na massaria cu tutti l'àutri 
a cunvirsazioni cu lu patruni, e parlannu di pecuri e tu­
mazza, cci scappau di diri chi avía avutu cumplimintatu 
un tumazzeddu, ma chi li surci cci l'avìanu manciatu tut­
tu. Allura lu patruni, ch'era unu riccu e cu tanta di panza
813, lu pigghiau pi sceccu e pi cavaddu dicennu ch' 'un 
era pussibili chi li surci si putissiru manciari lu tumazzu; 
e tutti li pirsuni presenti dettiru tutti raggiuni a lu patruni 
e tortu a lu burgisi. Ddu puvireddu potti parlari cchiù?... 
Discursu porta discursu, ddoppu un pezzu lu patruni dis­
si, chi avennu a la scapulata untatu li vòmmari d'ogghiu 
p' 'unni li fari arrugginiri, li surci cci manciaru tutti li 
pizza814. E ddocu scattía l'amicu di lu tumazzu: – «Ma, 
signuri patruni, comu pò essiri mai chi li surci nun si 
pottiru manciari lu mè tumazzu, si si manciaru li pizza 
di li vòmmari?» Ma lu patruni e tutti l'àutri si misiru a 
gridari: – «Zittu, bestia! zittu, bestia! havi ragiuni lu pa­
truni!»

S. Ninfa815.

813 Era un riccone e con tanto di pancia, cioè grasso e altiero.
814 Dissi ecc. Disse ehe avendo egli alla fine de' lavori d'arato urti d'olio i 

vomeri per non farli irruginire, i topi rosero loro tutte le punte.

815 Raccolta dal cav. Antonino De Stefani-Perez.

401

Fiabe novelle e racconti popolari siciliani – Vol. III 

Giuseppe Pitrè

VARIANTI E RISCONTRI.

Il fondo di questa novellina è nello scritto La prima veste dei  
discorsi degli  animali  di M.  AGNOLO  FIRENZUOLA. Un tale  si fe' 
conservare non so quante libbre di ferro da un suo amico; quando 
lo volle restituito, quello osservò che i topi glielo avevano man­
giato; e il malcapitato bisognò tacere. Poco appresso, costui invi­
tò a pranzo l'amico e lo volle col suo figliolino. Verso sera gli fe' 
sparire il figlio, e lo nascose, e quando il padre corse a cercarlo, 
l'ospite osservò di averlo visto prendere dagli uccelli e portar su. 
«Udiste voi mai, osservò il padre, che gli uccelli se ne portassero 
in aria?» E l'amico rubato: «Dovresti tu tanto maravigliare, che in 
quel paese dove i topi mangiano tante migliaia di libbre di ferro, 
gli uccelli se ne portino gli uomini, non che i fanciulli?» E vinse.

Vedi nella presente raccolta La panza chi parra, n. VIII.

402

Fiabe novelle e racconti popolari siciliani – Vol. III 

Giuseppe Pitrè

CXCV.

Lu foddi816.

'Na vota cci fu un galantomu chi iju a visitari lu 'Spi­
ziu817. Ddà cc'era 'nta di l'àutri un foddi, chi cci misi a 
fari   tanti   cirimonii,   e   lu   misi   a'ccumpagnari.   A   certu 
puntu si firmau e cci dissi: – «Ora va, quantu mi dati ca 
vi dugnu un cunsigghiu?» – «Chi v'hè dari? cci dici lu 
galantomu. – Pigghiativi un bajoccu818.» E cci detti un 
bajoccu. Comu lu foddi appi stu bajoccu 'mmanu, cci 
dici: – «Vicinu li fabbrichi 'un cci passari.» Lu galanto­
mu sintennu accussì dissi 'nta iddu: – «Va, 'un cc'è mali: 
lu cunsigghiu è bonu.» Ddoppu un pizzuddu819, lu foddi 
si vôta arreri: – «E si vi dugnu n'àutru cunsigghiu, mi lu 
dati n'àutru bajoccu?» Lu galantomu pinsau; poi cci dis­
si: – «Vaia820 st'àutru bajoccu!» E cci lu detti. Lu foddi 
si lu pigghia, e cci dici: – «Grapi l'occhi a lu vutari821.» 
Lu galantomu mussiau822, pirchì cci parsi 'na cosa frid­
da; ma puru si cuntintò. Lu foddi cci dici 'n'àutra vota: – 
«Si mi dati quatturrana823, io vi dugnu un cunsigghiu ch­
hiù megghiu di chisti dui.» – «All'arma di st'àutri quat­

816 Il pazzo.
817 Il manicomio.
818 (Centesimi 4 di lira.)
819 Dopo un poco.
820 Vada pure.
821 Intendi al voltare strada; per le carrozze.
822 Torse il muso.
823 Quattro grani (poco più di 8 cent. di lira).

403

Fiabe novelle e racconti popolari siciliani – Vol. III 

Giuseppe Pitrè

turrana!   Ccà,   pigghiàti,»   cci   dici   lu   galantomu,   e   cci 
pruìju li quatturrana. Lu foddi si li pigghia, e cci dici: – 
«E cu foddi 'un cci parrari!» e cci scattía 'na scorcia di 
coddu824, e fuiju. Lu galantomu vitti ca lu foddi avía rag­
giuni e 'mparau a costi soi.

Palermo825.

VARIANTI E RISCONTRI

L'ho udito anche da napolitani. Mutato il principio leggesi tal 
quale ne'  Cento Racconti  di M.  SOMMA, racc. LXXXII:  È cosa 
molto pericolosa il trattar con matti. I tre consigli del matto degli 
Incurabili (il fatto si riferisce avvenuto a Napoli) sono: – «Quan­
do vedi carrette, carrozze e galessi, tanto statti lontano, altrimenti 
sarai arrotato». (Il matto prese uno spago e lo tenne da una estre­
mità; dall'altra il fe' tenere dal savio. Poi presone uno più lungo, 
disse:) –. Tanto statti lontano da dove si fabbrica, se non vuoi mo­
rire;» – «E con pazzi non ci aver che fare!»

824 E gli aggiusta un manrovescio.
825 Raccontata da uno del Borgo.

404

Fiabe novelle e racconti popolari siciliani – Vol. III 

Giuseppe Pitrè

CXCVI.

Lu 'nniminu826.

'Na vota cc'era unu ch'avía passatu la sò vita arrub­
bannu e assartannu li genti. Scansa ora, scansa poi, la 
Giustizia l'accapitau827 e lu misi carciaratu; cci niscíu la 
sintenza, e fu cunnannatu 'n vita, senza putiri viviri àu­
tru chi vinu. Stu poviru cunnannatu avía 'na figghia ma­
ritata, e a sta figghia cci niscìanu li ciriveddi pi stu patri
828. Ogni jornu java a la Vicaría, lu java a vidiri e chian­
cía sintennu li lamenti  chi facía stu patri privu di 'na 
quartaredda d'acqua. Li carciareri quannu idda trasía829 
la circavanu di la testa a li pedi, p' 'un cci fari trasiri ac­
qua: e la picciotta si sfirniciava pi vidiri comu putìricci 
arrifriscari   li   labbra   a   sò   patri.   'Na   jurnata   pinsau:   – 
«Ora io 'un haju lu latti di lu nutricu?830. Jennu nni mè 
patri, cci dugnu latti!» Va a la Vicaría, 'ncugna a la gra­
da di la finestra unn'era sò patri, e si metti a dari minna 
a sò patri. Poviru patri si 'ntisi arricriari, e binidicíu a la 
figghia di la sò amurusanzia831. Lu 'nnumani la figghia 
fici la stissa cosa, la ddoppudumani arreri, 'nsumma p' 
un annu di cuntinuu lu sustinni cu lu sò latti.

826 L'indovino, l'indovinello.
827 Scansa ora, scansa poi, la Giustizia lo acciuffò.
828 Questa figlia andava pazza d'amore pel padre.
829 I carcerieri quando ella entrava.
830 Non ho io il latte pel mio bambino?
831 Amurusanzia, atto d'amore.

405

Fiabe novelle e racconti popolari siciliani – Vol. III 

Giuseppe Pitrè

Lu Judici 'un si putía capacitari di st'omu chi campa­
va vivennu sulu vinu; e facía 'nta iddu: – «Viditi comu 
vannu li cosi! Io cridía ca 'n capu a 'na misata di sta vita, 
st'omu si l'avia a cògghiri832, e iddu campa ed è cu tanta 
di saluti!»

'Na jurnata la figghia va ni stu Judici e cci dici: – «Si­
gnuri Judici, io sacciu un 'nniminu, ca nun mi l'ha sapu­
tu 'nniminari nuddu. Si vassìa 'un cci la sapi mancu 833, 
mi l'aggrazia a mè patri?» – «E qual'è stu 'nniminu?» cci 
spija lu Judici. – «Vassía chi nn'havi a fari! Prima m'ha­
vi a dari parola ca mi l'aggrazia, e poi io cci lu dicu.» – 
«Ti sia cuncessa! ci dici lu Judici. Si io 'n tempu tri jor­
na 'un ti 'nniminu stu 'nniminu, tu ti porti a tò patri a la 
casa.» Si vòta la figghia e dici:

«Oggi è l'annu mi fu patri,
Ed aguannu834 mi fu figghiu.
E lu figghiu chi nutricu
È maritu di mè matri.»

Lu Judici cuminciò a pinsari supra stu 'nniminu e cci 
dissi di turnari doppu tri jorna. A li tri jorna iddu stava 
niscennu foddi di lu tantu smiruddàrisi pi sciogghiri stu 
'nniminu. Vinni la figghia: – «Ora va, Signuri Judici, chi 
veni a diri lu mè 'nniminu?» – «Cummaruzza835, cci dici 
lu Judici, diciti chiddu chi vuliti: ma io stu 'nniminu 'un 
l'haju pututu 'nniminari; spijatimillu vui, e io v'allibertu 

832 Dovesse morire.
833 Se anche lei non me lo saprà indovinare.
834 E quest'anno.
835 Comaruccia.

406

Fiabe novelle e racconti popolari siciliani – Vol. III 

Giuseppe Pitrè

lu patri.» La picciotta cci dici: – «Io sugnu figghia di lu 
carciaratu, e ogni jornu cci haju jutu a dari minna di la 
grada836; e iddu è ddocu sanu e chinu di vita.»

Comu lu Judici 'ntisi sta cosa, cci affacciaru li larmi 
all'occhi;   pigghia   pinna   e   carta,   scrivi   la   sintenza:   – 
«Chi sia scarciaratu lu patri di sta giuvina chi l'ha libbi­
ratu di la morti.»

Iddi arristaru filici e cuntenti
E nuàtri semu ccà senza nenti.

Palermo837.

VARIANTI E RISCONTRI

Una versione venezianaa leggesi in  PITRÈ,  Novelline popolari  
siciliane raccolte in Palermo, n. 5, pag. 76-78: La bona Fia. L'in­
dovinello è questo:

Indovina indovinator:
Figlia io son de l'imperator.
Oggi son figlia, doman son madre
Di un figlio maschio, marito di madre.

Una variante di esso indovinello è in BERNONI, Indovinelli pop. 

veneziani n. 63. (Venezia, Antonelli, 1874).

Il fondo di questa novellina era anche tradizionale a' tempi di 
VALERIO MASSIMO; il quale così scrisse nella sua opera Factorum  
dictorumque memorabilum, lib. IV, cap. IV: De pietate in paren­
tes:

«Idem praedicatum de pietate Perus existimetur, quae patrem  
suum Cimona consimili fortuna affectum, parique custodiae tra­
ditum, jam ultimae senectutis, velut infantem pectori suo admo­

836 Sono andata a dargli latte dalla grata.
837 Raccontata da Giovanni Patuano, cieco.

407

Fiabe novelle e racconti popolari siciliani – Vol. III 

Giuseppe Pitrè

tum aluit. Haerent ac stupent hominum oculi, cum hujus facti pic­
tam imaginem vident, casusque antiqui conditionem, praesentis  
spectaculi admiratione renovant; in illis mutis membrorum linea­
mentis viva ac spirantia corpora intueri credentes.»

408

Fiabe novelle e racconti popolari siciliani – Vol. III 

Giuseppe Pitrè

CXCVII.

Li tri Rigordi.

Un omu si partíu di lu paisi, pi jiri a parti furastera, e 
ddà si iju a 'mpijari 'n sirviziu d'un Abbati. Quann'avía 
passatu bastanti tempu di fidili sirviziu, cci vinni disíu 
di vìdiri la mugghieri e lu paisi unn'era natu. Cci dissi a 
l'Abbati: – «Signuri, io l'haju sirvutu tantu tempu, ma 
ora vogghiu turnari a lu paisi.» – «Si, figghiu mio, cci 
dissi l'Abbati, ma prima di turnari io ti divu dari li tric­
cent'unzi chi t'haju arricugghiutu. Tu ti cuntenti di tri ri­
gordi, o di li triccent'unzi?» Lu servu cci rispusi: – «Io 
mi cuntentu di li tri rigordi.» – «Allura senti:

Primu: Cu' cancia la via vecchia pi la nova,

Li guai ch' 'un va circannu ddà li trova.

Secunnu: Vidi assai e parra pocu.
Terzu: 

Pensa la cosa avanti chi la fai,
Ca la cosa pinsata è bedda assai.

Te' ccà stu pani: chistu l'ha' a rumpiri, quannu ti trovi 
'nta li veri cuntintizzi.» E lu bon'omu si partiu. Camina, 
camina, e si 'ncuntrau cu àutri viaggiaturi. Chisti cci dis­
siru: – «Nuàutri avemu a pigghiari di l'accurzu838. Vuliti 
vèniri cu nui?» Iddu pinsannu a li tri rigordi di lu sò pa­
truni cci rispusi: – «Nenti, amici miei, io fazzu la via chi 
staju facennu.»

838 Noialtri dobbiamo prendere per la via scorciatoia.

409

Fiabe novelle e racconti popolari siciliani – Vol. III 

Giuseppe Pitrè

Arrivannu   a   menza   strata:  buhm!  buhm!   senti   'na 
pocu di scupittati. – «Figghioli, chi fu?» Li latri ammaz­
zaru li so' cumpagni. – «Haju guadagnatu li primi cen­
t'unzi!» dissi iddu allura, e sicutau a caminari. Camina, 
camina,  arrivau a 'na tratturia. Era affamatu  comu  un 
cani, chiamau robba, e cci fu apprisintatu un gran piattu 
di carni chi dicia: manciami manciami! Metti la burcet­
ta, arrimina, agghiazzau tuttu di lu spaventu: era carni 
d'omu   apparicchiata!   Vulía   addimannari   chi   cunsistìa 
dda sorti di manciari, vulía fàricci 'na cancariata a lu 
tratturi, ma a stu puntu pinsau: Vidi assai e parra pocu; 
e si chiantau. Veni lu lucanneri, fannu lu cuntu, paga, e 
si licenzia. Ma la lucanneri lu tratteni e cci dici sti fur­
mati   palori:   –   «Evviva,   evviva!   v'aviti   guadagnatu   la 
vita. Tutti chiddi ch'hannu dumannatu supra lu mè man­
ciari 'un hannu jutu nni S. Petru pi penitenza839, hannu 
statu  ammazzati,  e  billissimamenti  cucinati.»  – «Haju 
guadagnatu l'àutri cent'unzi,» dissi lu bon'omu, ch' 'un 
cci paría veru ch'avía sana la peddi 'nsina a st'ura.

Arrivatu chi fu a la sò paisi si arrigurdau di la sò ca­
suzza; vitti la porta avvutatedda840, e si 'nfilau. Guarda e 
'un vidi a nuddu, solu 'mmenzu la càmmara cc'era 'na ta­
vulidda, bedda cunzata cu du' bicchieri, du' burcetti, du' 
seggi, sirviziu pi dui. – «Com'è sta cosa? dissi, io la las­

839 'Un fari jiri nni S. Petru o Nun mannari a Roma pi pinitenza, bastonare 

e battere fortemente, tanto da non esserci bisogno di far andare a Roma per 
aver la penitenza da scontare.

840 Porta avvutatedda, porta semichiusa. Avvutateddu, dim. di avvutatu, che 

è participio di avvutari, voltare.

410

Fiabe novelle e racconti popolari siciliani – Vol. III 

Giuseppe Pitrè

sai sula a mè mugghieri, e ccà trovu cosi apparicchiati 
pi dui! 'Mbrogghiu cc'è.» E s'ammucciau côtu côtu sutta 
lu lettu, darreri la pidagna, pi vidilla tutta. 'Un avía scap­
patu un mumentu, e vidi vèniri a sò mugghieri ch'avía 
nisciutu tanticchia pi 'na quartaredda d'acqua. E ddoppu 
un pizzudddu, vidi tràsiri linnu linnu un parrineddu, e 
s'assittau a tavula. – «Ah, chistu è?» E stava niscennu pi 
dàricci  'na fraccata  di  lignati841;  ma  cci  vinni a menti 
l'urtimu ricordu di l'Abbati: Pensa la cosa avanti chi la  
fai, ca la cosa pinsata è bedda assai; e si trattinni. Li 
vidi sèdiri a tavula a tuttidui. Ma prima di mittirisi  a 
manciari si vutau sò mugghieri cu lu parrineddu, e cci 
dissi:   –   «Figghiu   mio,   dicemu   lu   solitu   patinnostru   a 
'ntinzioni di tò patri...» Iddu comu senti la cosa, nesci di 
sutta lu lettu chiancennu e ridennu pi la cuntintizza, si 
abbrazza e si vasa a tuttidui, ch'era 'na tinnirizza a vidil­
lu. Si rigorda di lu pani di lu patruni, ca cci dissi ca si 
l'avía a manciari 'nta li so' cuntintizzi, rumpi lu pani, e si 
cci sdivacanu supra la tavula tutti li triccent'unzi, chi lu 
patruni cci avía misu ammucciuni dintra lu pani.

Iddi arristaru filici e cuntenti.
E nui ccà nni munnamu li denti.

Palermo842.

841 Una fioccata di legnate.
842 Raccolta dal prof. Carmelo Pardi.

411

Fiabe novelle e racconti popolari siciliani – Vol. III 

Giuseppe Pitrè

VARIANTI E RISCONTRI

In una versione ciancianese col titolo: Tri boni cunsigli, il 2 e 
il 3 consiglio son questi: Zoccu 'un t'apparteni, nè mali nè beni, e 
'Un essiri càidu (caldo) a primu motu. Invece di prete, il figlio è 
un bel giovanotto tutto azzimato.

In una versione di Vallelunga intitolata: Pensa la cosa avanti  
chi la fai, il padrone è un notaio; e il 3 consiglio è: Dissi la vec­
chia a Jiruni, ca a lu peju 'un cc'è fini. Su questo proverbio legga­
si la storiella  della  presente  raccolta,  ma  si noti il fatto che il 
nome di  Niruni  del proverbio è mutato in quello di  Jiruni, che, 
salvo altro nome simile, ci riporterebbe al nome storico siciliano 
de' tempi greco-sicoli.

Un'altra versione siciliana è nella GONZENBACH, n. 81: Die Ge­
schichte   von   den   drei   guten   Räthschlägen.   (La   novella   de'   tre 
buoni consigli). L'uomo ha la disgrazia di dover partire, e va a 
servir per 40 anni il papa. I consigli sono: Non cangiar la via vec­
chia per la nuova; – Odi, vedi e taci; – La rabbia della sera, ser­
bala alla mattina.

Una stessa cosa col nostro racconto è I tre consigli del Dotto­
re, nov. VII della Vigilia della Pasqua di Ceppo del GRADI, ove i 
consigli sono:  Non lasciar la via vecchia per la nuova;  Non di­
mandar quel che non t'importa sapere;–  La collera della sera  
serbala alla mattina.

Una variante leggesi nel libro:  GASPARIS  ENS  Pausilypus, sive  
tristium  cogitationum  et molestiarum  spongia  (Coloniae, 1631) 
pag. 121 e finisce con questo proverbio:

Questi consigli son prezzati
Che son chiesti e ben pagati.

Onde il Köhler, che fornisce altre varianti di questa novella (Sicil.  
Märchen, vol. II, pag. 252), pensa con ragion avere l'Ens narrato 
sopra una novella italiana, molto più che il personaggio principale 
è Ugolino di Volaterra.

412

Fiabe novelle e racconti popolari siciliani – Vol. III 

Giuseppe Pitrè

CXCVIII. 

Lu cuntu di lu 'nniminu.

'Na vota cc'era un Rignanti e iju a caccia; si nni vinni 
l'acqua843, e si iju a'rriparari nna la casa d'un poviru cam­
pagnolu. Stu campagnolu avía 'na figghia veru di talen­
tu, ca di lu tantu talentu ch'avía pincía aceddi pi l'aría. 
'Nta sta casa cci ficiru un bonu trattamentu a lu Re, di 
chiddu chi si pòttiru privaliri; e lu Re nni ristò ammira­
tu. Comu scampau844, e lu Re si nni turnò a Palazzu, pig­
ghia un stafferi, pripara 'na turta, un crapettu, 'na ricotta 
e un pezzu di dudici tarì e cci dici: – «Va' nna stu tali 
campagnolu e cci dici ca sta jurnata sti cosi si li mancia­
nu pi mia.»

Lu stafferi era gulutu845; rumpi la torta e strata strata 
si nni iju spizzuliannu menza; poi s'arrustíu un quartu di 
lu crapettu; poi si manciò menza ricotta, e la livò di la 
fascedda; scanciò lu dudici tarì846, e si nni chiantò sei847; 
va nni lu campagnolu: – «Mi manna lu Re, e dici: aviti a 
scusari, v'aviti a manciari sti cosi pi iddu.» La figghia 
capíu ca lu Re 'un putía mannàri ddi cosi sminzati848, 

843 Cominciò a piovere.
844 Appena spiovve.
845 Lo staffiere era goloso, ghiottone.
846 Scambiò la piastra da 12 tarì (Ln. 5 cent. 10).
847 E se ne ritenne sei.
848 Il re non potea aver mandate quelle cose dimezzate.

413

Fiabe novelle e racconti popolari siciliani – Vol. III 

Giuseppe Pitrè

dici: – «Quantu 'ncòmmudu, figghioli! Cci aviti a fari 
tanti cosi a lu Re, e cci aviti a diri sti paroli:
Dudici su' li misi di l'annu:
Sei, pirchì?
La 'nfasciata era sfasciata:
Menza, pirchì?
E quattro caminannu,
Pirchì vìnniru tri?
La Luna è quintadecima:
Diciticci accussi.»

La stafferi loccu loccu cci purtò la 'mmasciata, e lu 
Re capíu ca lu stafferi s'avía manciatu mità di lu cumpli­
mentu; e lu castigau di làdia manera. Poi pigghiò cuntu 
di la picciotta, e siccomu vitti ch'era 'na cosa bona veru, 
si la maritò.

Iddi arristaru filici e cuntenti,
E nuàtri semu ccà senza nenti.

Palermo849.

VARIANTI E RISCONTRI.

Una versione siciliana di questo indovinello è in PITRÈ, Canti 
pop. sic., n. 888, voi. II  'Nnimini; un'altra in  GONZENBACH,  Sicil.  
Märch.   n.   I.   Vedi   la   1   delle  Vergleichende   Anmerkungen  del 
KÖHLER a detta novella. In una versione di Borgetto il complimen­
to è mandato da un capraio alla sua moglie, ed è composto di un 
dodici tarì, di una ricotta, di un agnello, e di un pane. I versi del­
l'indovinello uguali a quelli del testo palermitano.

849 Raccontata da Francesca Amato.

414

Fiabe novelle e racconti popolari siciliani – Vol. III 

Giuseppe Pitrè

CXCIX.

Lu cuntu di la canzuna.

Un viaggiu cc'era un figghiu di Re, e cc'era 'na pic­
ciotta puviredda biddissima;  e stu Riuzzu la pritinnia. 
La nanna di sta picciotta si figurava ch'era smaccata, chi 
lu Riuzzu vulía a chista, e si misi a fari: – «Nenti, 'un po' 
essiri, vassa cerca ad àutru smaccari, ma a mè niputi 'un 
la smacca.» Intantu però stu figghiu di Re cci accumin­
ciau a cugghiricci la primura a sta picciotta. La vecchia 
jia a lavari e a sta niputi la tinía sempri 'nchiusa, ca di 
quantu era biddissima 'un la facía vìdiri a nessunu. Sic­
comu chistu poi cci avia avutu la primura, cuminciau a 
vuliri jiricci dintra a l'ammucciuni di la mamma e di lu 
Re, chi 'un vulía chi si la pigghiava, ch'era puviredda. 
Cci fici stigghi di casa850 a dda puviredda a tinuri lu Re 
chi era: sempri dicennu chi la vulía pi spusa. Lu sappi sò 
patri, lu Re; dici: – «Zitu l'hê fari cu 'n'àutra, e cci l'haju 
a pricurari làdia brutta ma ricca.» Lu sappi lu figghiu; 
dici: – «Assolutamenti 'un ni la vogghiu; a chidda vog­
ghiu.» Intantu pirò cci facía miniscordi supra la picciot­
ta851: – «Unn'è bona, chissa è figghia di lavannara.» Ma 
comu dicía accussì cu la vucca, cu lu cori si nni 'ntirna­
va. Ddoppu chi già si iju a spusari a la làdia, cchiù si nni 
'ntirnau; e nni cadíu malatu. Cadennu chi faci malatu, 

850 Li stigghi di casa, il mobile più necessario alla casa.
851 Intanto attizzava liti contra la ragazza.
415

Fiabe novelle e racconti popolari siciliani – Vol. III 

Giuseppe Pitrè

idda chi fa? – «Com'hê fari, dici, jeu pri putìricci parla­
ri?» Dici: – «Havi a ristari senza nè maritu idda; ed iddu 
cci havi a perdiri la vita.... Com'hê cumminari? Ora mi 
vestu omu, cu 'na citarra 'n coddu, cci passu sutta lu pa­
lazzu e poi pensu jeu.»

La sira si vistiu omu, e cci iju a cantari sutta la fine­

stra di lu palazzu:

Pigghia la bedda e pigghiala pi nenti,
'Un ti curari di robba e dinari,
La robba si nni va comu lu ventu
E di la bedda ti nni pô' prijari;
Affaccia, beddu, e sentimi cantari
Affaccia e vidira' comu si mori.»

Affacciannu cci sparau la puviredda e piscau a lu Re, e 
lu Re morsi sutta la botta. Li genti cuminciaru a fari: – 
«E cu' fu?» – «E cu' fu?» – «Fu un omu!» – « Fu un 
omu!» e 'un si potti sapiri. E intantu avía statu la cara 
amurusa puvuredda chi iddu avía pritinnutu.

Montevago852.

852 Raccontata da Pietra Ferraro.

416

Fiabe novelle e racconti popolari siciliani – Vol. III 

Giuseppe Pitrè

CC.

Petru Fudduni e l'ovu.

'Na vota Petru Fudduni ln pirriaturi853 era chi travag­
ghiava a lu Cimitèriu, ddà, vicinu la Chiesa  di  Santu 
Spiritu854; passò unu e cci dissi: – «Petru, qual'è lu meg­
ghiu vuccuni di l'omu?» Si vota Petru Fudduni: – «L'o­
vu;» e finíu.

'N capu all'annu Petru Fudduni travagghiava ancora a 
la stissa banna; era assittatu 'n terra chi rumpeva petri. 
Passa arreri chiddu di l'annu passatu, e cci dici: – «Pe­
tru, cu chi?» sintennu diri: cu chi è bonu l'ovu di man­
ciari: – «Cu lu sali;» cci arrispunníu Petru Fudduni. Ed 
era di testa accussì fina ca ddoppu un annu si iju a'rri­
gurdari di 'na cosa chi cci avía spijatu chiddu chi passa­
va!

Ora stu Petru Fudduni era un gran pueta naturali, e si 
nni cuntanu assai di li tanti dubbii chi appi cu Vinizianu, 
cu lu Dottu di Tripi e macari cu li megghiu di la Cicilia; 
e lu sfurtunatu 'un avía mancu pani di manciari, e s'avìa 
a'ffannari facennu lu pirriaturi.

Palermo855.

853 Pirriaturi, cavatore di pietre.
854 Il Cimitero fuori porta S. Agata, presso l'antica chiesa di S. Spirito, ove 

s'iniziò il Vespro Siciliano.

855 Raccontata da Francesca Amato.

417

Fiabe novelle e racconti popolari siciliani – Vol. III 

Giuseppe Pitrè

VARIANTI E RISCONTRI.

Questo aneddoto è stato sempre attribuito a Dante Alighieri; di 
che vedi:  PAPANTI,  Dante secondo la Tradizione e i novellatori 
(Livorno, Vigo, 1873); e intorno a Pietro Fullone vedi il mio la­
voro:  Pietro Fullone e le sfide popolari siciliane, negli  Studi di 
poesia popolare, ove è anche riferito questo e tutti gli altri aned­
doti che corrono sopra Pietro Fullone. Dopo tre anni pubblicato 
questo scritto (Vedi  Nuova Antologia  di Firenze, sett. 1871) io 
non ho da rettificare neppur una delle mie idee sopra il  Petru  
Fudduni leggendario.

