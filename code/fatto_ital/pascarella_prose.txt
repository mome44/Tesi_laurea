MEMORIE D'UNO SMEMORATO

[11]

Nello studio dove eravamo non si poteva più vivere. Si stava in 
una   soffitta   al   sesto   piano   di   un   casamento   altissimo,   dove, 
nell'estate si bruciava come in un forno, e nell'inverno, nei giorni 
di pioggia, anche i quadri ad olio diventavano all'acquarello. E 
come se questo fosse poco, sotto a noi abitava la più numerosa e 
più filarmonica famiglia che io abbia mai conosciuto, il cui capo, 
un omone con un barbone nero che gli scendeva fin sulla pancia, 
era impiegato nelle regie poste e suonava il trombone. Quando 
tornava in casa, mentre la moglie gli apprestava il desinare, egli si 
metteva a soffiare nel suo strumento e cominciava il terremoto.

Le sue figliuole poi, non facevano altro che tormentare un povero 
pianoforte con la coda, il quale mandava certi suoni, emetteva 
certi lamenti e certi guaiti, come se gliela pestassero.

Un giorno, mentre il trombone del nostro vicino brontolava più 
fastidiosamente del solito, il mio compagno di studio, misurando 
l'angusta soffitta col passo dell'uomo che ha da dire cose gravi, mi 
confidò   come   un   nuovo   tormento   venisse   ad   aggiungersi   al 
trombone e al pianoforte.

— A coda! — mormorai io.

[12]

— Già. Ed è a coda anche il nuovo istrumento di tortura.

— Cioè?

—  Guarda! —  mi  disse allora  l'amico;  e  aperta la finestra  mi 
accennò una gabbia di vimini, entro la quale nereggiava un merlo 
spennacchiato. Poi richiuse le imposte e incominciò a discorrere 
per provarmi che noi due, lì dentro quella soffitta, ci logoravamo 
inutilmente   l'intelligenza;   che   bisognava   trovare   uno   studio 

decente;   che   non   era   possibile   rimanere   più   a   lungo   in   quel 
bugigattolo. E incrociando le braccia sul petto concluse: — Non 
hai mai pensato che se ci dessero l'ordinazione di dipingere un 
gran   quadro   saremmo   costretti   a   rifiutarla   per   mancanza   di 
spazio?

— Sarebbe doloroso.

— Per noi e per l'arte nazionale.

Insomma, restammo d'accordo sulla necessità assoluta di metterci 
alla   ricerca   di   uno   studio,   dove,   se   mai   qualcuno   ce   l'avesse 
chiesto,   avremmo   potuto   dipingere   il   gran   quadro,   senza   i 
borborigmi del trombone, senza i guaiti del pianoforte e senza i 
fischi del merlo.

*

*

*

Di studii se ne videro molti in via Sistina e lungo la via Margutta, 
nei nuovi quartieri e pei vicoli popolosi e pittoreschi della vecchia 
Roma. Alcuni avevano l'ampio finestrone aperto sui giardini e sui 
cortili, altri ricevevano la luce da una larga finestra aperta nel 
mezzo del soffitto. Quasi tutti conservavano sulle pareti le tracce 
di coloro che li avevano abitati, e sulle porte riverniciate di fresco 
si leggevano  [13]  ancora nomi d'artisti e di modelle, sentenze e 
appuntamenti commentati allegramente da caricature e disegni.

Su la porta di uno di tali studii leggemmo questa iscrizione, che 
non m'è più uscita dalla memoria:  Quando si sta dentro e non  
s'apre a chi bussa è una porcheria. Sono stufo di camminare e  
metto le carte in mano all'avvocato.

Quale dramma, racchiuso in così poche parole!

Fra   i   tanti   studii   da   noi   visitati   l'unico   che   ci   piacque   fu   un 
comodo stanzone in via Margutta; ma quel che non ci piacque 
affatto   furono   le   ottanta   lire   al   mese   che   ne   chiedevano   di 
pigione.

— Ottanta lire, come vedono, è tutt'altro che caro — ci diceva il 
suo proprietario accompagnandoci e sbatacchiando due chiavette 
con la destra. — E poi, come vedono — proseguiva — questo 
studio ha tutti i comodi: due porte, — e strizzava maliziosamente 
un occhio — acqua da bere...

— E questo è il guaio.

— Perchè?

— Perchè, — ripresi subito io mestamente — c'è qui il mio amico 
che all'età di sette anni ebbe la sventura di morire annegato nel 
Tevere,   e   da   quel   momento   non   può   più   soffrire   la   vista 
dell'acqua.   —   E   mentre   il   padrone,   che   aveva   finito   di 
giocherellare con le chiavette, ci guardava trasecolato, noi ce ne 
andammo.

Finalmente, lo studio che ci conveniva lo trovammo in un misero 
fabbricato fra le vigne e gli orti, fuor di una porta della città.

Il   fabbricato   dai   muri   scalcinati   e   anneriti,   sui   quali   si 
abbarbicavano piante parassite, si sarebbe scambiato a prima vista 
per un vecchio fienile se  [14]  sulla porta d'ingresso non vi fosse 
stata inchiodata una targa di legno su cui sbiadita dal tempo si 
leggeva   questa   iscrizione:  STABILIMENTO   DI   STUDII   DI 
PITTURA E SCULTURA.

Difatti in quella casa c'erano parecchi studii per pittori e scultori. 
I   primi   occupavano   il   primo   piano   che   era   anche   l'ultimo;   i 
secondi stavano nelle camere terrene. Ma oltre alle stanze che 
servivano   d'incomodo   asilo   agli   artisti,   nello  stabilimento  ce 
n'erano anche altre tre le quali, benchè in origine fossero state 
costruite anche loro per essere consacrate all'arte, avean finito con 
l'esser destinate all'industria. Nella prima abitava una torma di 
lavandaie e di stiratrici; nell'altra dimorava un vecchio contadino 
le   cui   figliuole   all'occorrenza   si   adattavano   anche   a   far   da 
modelle; l'ultima era nè più nè meno che uno spedale per i cani, 
diretto da una vecchia popolana che a vederla quando cuoceva i 
medicamenti per le sue bestie inferme tra il fumo che usciva dalle 

pentole,   pareva   una   strega   che   preparasse   filtri   per   qualche 
incantesimo.

Il   padrone   dello  stabilimento  quando   andammo   a   proporgli   di 
cederci in affitto una stanza che stava per essere abbandonata da 
un   pittore   triestino,   ci   accolse   affabilmente.   Era   in   manica   di 
camicia; e poichè il sole splendeva in quel giorno più del solito, 
ci forzò a sederci su un murello, accanto alla porta della sua casa, 
per fare insieme quattro chiacchiere. Ci parlò del Vaticano, della 
Sistina, del Bramante, di Michelangiolo, di Raffaello, e poi volle 
anche raccontarci la eroica difesa di Roma del quarantanove alla 
quale egli aveva preso parte; e non smise, se non quando la sua 
serva   venne   ad   annunciargli   che   il   pranzo   era   pronto.   Allora, 
dopo   averci  [15]  chiesto   i   nostri   nomi,   e   averli   segnati   con   un 
mozzicone di lapis  in un libricciuolo foderato di cartapecora, ci 
lasciò dicendoci che nel pomeriggio potevamo andare a pigliar 
possesso dello studio.

— Andateci pure — ci disse — e il triestino prima di andarsene 
vi consegnerà le chiavi.

Nel   pomeriggio   tornammo   nello  stabilimento  con   le   nostre 
cartelle; salimmo una scaletta; traversammo un corridoio oscuro, 
e picchiammo alla porta del triestino.

Un concerto di furiosi abbaiamenti e guaiti ci rispose dal fondo 
del corridoio.

S'udì una voce urlare per rabbonire i cani irritati, e poi... Silenzio.

Bussai di nuovo più forte.

—   E   avanti   perdio!   —   tuonò,   allora,   una   voce   minacciosa   di 
dentro   allo  studio.   E   noi,   entrammo   e  restammo   ritti,   impalati 
vicino all'uscio.

Nello   stanzone   un   giovinotto   radunava   in   una   cartella   alcuni 
disegni. Qualche quadretto stava gittato in terra, e un tavolino a 
tre gambe s'appoggiava al muro per non cadere.

— Buon giorno — disse il giovinotto senza neppure guardarci.

— Buon giorno! — rispondemmo noi all'unisono, e, posate in 
terra le nostre cartelle, restammo silenziosi a guardare la figura 
magra e donchisciottesca del pittore che dopo di aver chiuso nella 
cartella i disegni s'era messo a raccogliere in una piccola valigia 
alcuni pezzi di stoffa.

Quand'ebbe chiuso con una cordicella la valigetta si volse verso 
di noi e: — Se vogliono accomodarsi — ci disse — non facciano 
complimenti. — Nella stanza non c'era neanche l'ombra di una 
sedia.

[16]

Il pittore, allora, radunò entro un largo foglio di carta sudicia una 
quantità di boccette vuote, di pennelli logori e di colori andati a 
male; s'avvicinò al finestrone e li gittò fuori; quindi andò in un 
angolo dello studio, prese due ciabatte vecchie e le lanciò con 
forza fuori della finestra. Le due ciabatte mulinarono un istante 
sul cielo nuvoloso come due uccellacci neri, e scomparvero.

Intanto aveva cominciato a piovere, e il giovinetto come se ne 
provasse   piacere,   seguitava   sempre   a   gittare   gli   oggetti   inutili 
dalla   finestra;   poi,   crescendo   la   furia   dell'acqua,   richiuse   la 
vetrata e portandosi le mani ai fianchi, facendo arco della schiena, 
mugolò   con   voce   nera:   —   Accidenti   alla   pittura   e   a   chi   l'ha 
inventata — E volgendosi ancora a noi, che eravamo sempre lì 
ritti come due coristi, seguitò: — Me lo sanno dire loro chi l'ha 
inventato questo flagello di Dio?

— I greci! — risposi io prontamente.

—   Allora   accidenti   alla   Grecia!   —   riprese   con   voce   sicura   il 
giovinotto;   e  appoggiando  i  gomiti   al  davanzale  della  finestra, 
rimase a guardare, col naso sui vetri, la campagna grigia che si 
distendeva   sotto   la   pioggia   dirotta   fino   ai   colli   ultimi   ove   si 
perdeva nel cielo tempestoso.

—   Bah!   —   borbottò   poi   volgendosi   bruscamente,   come   se 
volesse scacciare i pensieri tristi — non ci pensiamo! — E presa 
la valigetta e una cartella, soggiunse: — Stiano bene. Me ne vado. 
Ecco la chiave.

— Con quest'acqua?

—   Ci   sono   abituato   —   ribattè   il   pittore   alzando   le   spalle;   e 
pigliato un disegno che aveva lasciato sul tavolino a tre gambe 
(una   testina   di   ciociara   segnata  coi  pastelli)  porgendolo  a   noi, 
disse sorridendo: — Lo terranno per mio ricordo.

[17]

—   Grazie!   Ma   lei   non   se   ne   va,   ora.   —   disse   il   mio   amico 
sbarrandogli la via dell'uscio.

— Non posso trattenermi, debbo partire.

— Parte?

— Vado a Napoli.

— Ma allora, le vogliamo augurare il buon viaggio. Qui sotto c'è 
un'osteria?

— Pur troppo! — fece il pittore.

L'acqua intanto rinforzava e il mio amico uscì e tornò di lì a poco, 
con un litro e tre bicchieri.

— Alla vostra salute e alla vostra fortuna.

— Alla vostra — soggiunse il pittore, e urtammo i tre bicchieri 
che mandarono un trillo allegro in quello stanzone triste.

— Evviva... Evviva... — esclamò allora una voce di sotto alle 
tavole del pavimento. — Nel mio studio piove acqua e nel tuo 
piove vino, eh!

— Oh, Mario! vieni su! — gridò il triestino, chinando la testa 
verso l'assito.

— Vengo. — rispose la voce di sotto al pavimento di tavole, e 
s'udì il colpo d'un uscio che si chiudeva.

— È lo scultore che sta qui sotto. — Ci disse il pittore: e non 
aveva finito di dirlo quando la porta dello studio s'aprì ed entrò un 
giovinotto tarchiato, vestito d'un camiciotto di tela gialla, con in 
capo un berretto rosso alla turca. Restò sorpreso nel vederci e poi 
chiese al triestino: — Non sei partito?

—   Parto   stasera.   Bevi!   —   E   vuotato   il   resto   del   vino   in   un 
bicchiere,   lo   porse   allo   scultore,   dicendogli:   —   Ti   presento   i 
nuovi inquilini.

Noi ci inchinammo ed egli dopo aver toccati col suo bicchiere i 
nostri: domandò al pittore: — E tu? Non bevi?

Il litro era vuoto.

[18]

— Aspetta! — fece lo scultore, ed uscì.

—  Bravo  giovinotto!  Bravo  giovinotto!  —  ci   disse  il  triestino 
posando il bicchiere vuoto sul tavolino: — È un siciliano; e loro 
che si trattengono qui...

— Accidenti come vien giù! — esclamò lo scultore rientrando di 
corsa, fradicio d'acqua, cavando un litro e un bicchiere di sotto al 
camiciotto.

Vuotato il nuovo litro, il triestino ne volle pagare uno anche lui, e 
allora ognuno trasse di tasca la pipa e s'incominciò a parlare come 
se ci fossimo conosciuti da cento anni.

*

*

*

Quando abbandonammo lo studio, sul cielo rasserenato brillavano 
le  stelle e un venticello freddo e  leggiero faceva svolazzare il 
fiocco   della   cravatta   allo   scultore,   che,   calcatosi   in   testa   il 
cappello a cencio, parlava furiosamente, trinciando l'aria con le 
mani aperte.

—   Michelangelo,   Tiziano,   Raffaello,   Correggio!   —   diceva   — 
Eccoli qua questi quattro nomi che ci stanno sospesi eternamente 
sul capo come quattro spade di Damocle. La forma, il colore, la 
grazia e il chiaroscuro. E noi eccoci qua a bussare alla porta del 
gran teatro dell'arte, dove si rappresenta quella bella commedia 
che è il vero. Cari amici, i buoni posti son presi. Non ci resta se 
non qualche posto di piccionaia. — E si sbottonava nervosamente 
la giacca. Poi accese un mozzicone di sigaro e scotendo la testa 
continuò:   —   Lavoriamo,   sudiamo,   sgobbiamo,   facciamo   la 
grande   statua,   il   gran   quadro;   e   l'ultimo   imbecille   che   gitterà, 
passando frettoloso, una occhiata  [19]  sulla nostra opera che sarà 
costata   a   noi   tante   lacrime   e   tanto   sudore,   mormorerà 
allontanandosi il solito Michelangelo per la forma, l'inevitabile 
Tiziano   pel   colore,   l'ineluttabile   Raffaello   per   la   grazia   e 
l'immancabile Correggio pel chiaroscuro. Siamo nati troppo tardi. 
I buoni posti son presi.

E gittando via il sigaro, ripigliava animandosi sempre più: — E il 
bello è, che ad ogni istante mi sento urlare alle calcagna da cento 
voci: lavora! lavora! Ma per chi debbo lavorare? Per il pubblico? 
Giusto! Proprio per questo ignorante e pitocco che dice di amare i 
suoi Michelangeli, i suoi Tiziani, i suoi Raffaelli e i suoi Correggi 
perchè  il  dirlo  non  costa  niente.  Per  la  gloria?  E  chi  l'ha  mai 
conosciuta questa strega? Dunque? Per chi debbo lavorare? Per 
chi? — E s'era fermato in mezzo alla via con le mani sui fianchi 
fissando il terreno fangoso.

— Per i posteri! — gli rispose il triestino, posando in terra la 
valigetta che tentava di liberarsi dalla cordicella che la stringeva 
troppo.

— Bravo! — riprese allora lo scultore — Proprio per loro voglio 
logorarmi   la   vita!   Per   questi   scrocconi   dell'umanità.   E   che 
obbligo ho io di lavorare per i posteri? Forse per dare il gusto, di 
qui a mille anni, a un lustrascarpe milionario di comperare una 
mia statua per un milione di scudi? Bella soddisfazione! E poi 

scusa,   perchè   mai   io   dovrei   lavorare   per   i   posteri?   Che   cosa 
hanno fatto loro per noi?

— Niente! — sentenziò il triestino — Niente!

Intanto il vento fresco fischiava nella stradicciuola solitaria, sul 
cielo brillavano le stelle e dalle vicine campagne venivano i canti 
tremolanti dei grilli e il gracidare rauco delle rane.

[20]

*

*

*

Il   giorno   dopo   andai   a   far   visita   allo   scultore   e   lo   trovai   che 
lavorava attorno a un busto di creta. Ci stringemmo la mano come 
vecchi amici e mentre volgevo gli occhi verso il suo lavoro: — 
Per carità — esclamò — non guardi. È roba da morire. Lavoro 
dalla fotografia ed è proprio un martirio! Ma come si fa? Vivere 
bisogna!

—   Per   altro   somiglia.   —   dissi   confrontando   il   busto   con   una 
fotografia che l'artista m'aveva presentata.

— Sentiremo che cosa ne penserà il committente. Giusto ora deve 
venire.

—   Allora   vuol   dire   che   gli   ultimi   colpi   di   stecca   glie   li   darà 
avendo a modello il vero.

— No, no — mi rispose egli ridendo. — Il committente è il figlio 
di questo busto.

— Dunque il busto...

— È morto. — soggiunse lo scultore accarezzandogli il naso col 
pollice;   —   lo   modello   per   commissione   del   figlio   che   mi   ha 
mandato questa orribile fotografia.

A questo punto s'udì picchiare alla porta.

— Le sono d'incomodo? — dimandai.

— No, resti — riprese; e volgendosi verso la porta, disse ad alta 
voce: — Avanti!

Un   uomo   sorridente,   avvolto   in   un   mantello   di   panno   nero 
foderato   di   lanetta   verde,   comparve   su   l'uscio   esclamando:   — 
Bongiorno!

— Bongiorno! — rispose il giovinotto stringendogli la mano con 
effusione e forzandolo a non togliersi il cappello a cono.

[21]

Io intanto m'ero seduto in un angolo di un canapè, su la cui stolta 
sdruscita ai ghirigori del tessuto si mescolavano schizzi di gesso e 
sberleffi di argilla secca.

—   Dunque?   —   chiese   il   provinciale   sempre   sorridente, 
asciugandosi con un ampio fazzoletto turchino il sudore che gli 
scolava giù per le gote infiammate.

Lo scultore s'era avvicinato al cavalletto e aspettava, con le mani 
nelle  tasche  dei calzoni, fermo accanto alla  testa  di creta. Nel 
silenzio s'udiva il ronzio di un moscone impigliatosi in una tela di 
ragno su l'ultimo vetro del finestrone.

— Dunque? Il busto? — riprese il buon uomo sempre sorridendo 
e girando qua e là per lo studio gli occhi tondi.

—   Eccolo.   —   disse   alla   fine   il   giovinotto,   accennando   la   sua 
ultima creazione.

Ci   fu   un   altro   istante   di   silenzio;   poi   il   provinciale   smise   di 
sorridere   e   appuntando   l'indice   teso   verso   il   busto   e   gli   occhi 
spalancati   in   volto   all'artista,  esclamò   con  voce   rassegnata:   — 
Questo è mio padre?

— Non le piace? — domandò il giovinotto, aggrottando le ciglia.

— Mah!

— Mah! caro lei — interruppe allora il mio amico animandosi — 
caro lei, dalla fotografia, capirà che si lavora a un di presso.

— Eh! Già! Capisco! La fotografia è un di presso — balbettò il 
pover'uomo; — ma la  bona memoria di mio padre non aveva la 
barba.

— Non aveva la barba? E questa che cosa è? — dimandò allora lo 
scultore impazientito, mostrando al provinciale il ritratto da cui 
aveva ricavato il busto.

[22]

Il buon uomo lo prese in mano, e come l'ebbe guardato esclamò: 
— Ma questo non è mio padre!

Era avvenuto un equivoco deplorevole. Il fotografo incaricato di 
spedire all'artista la fotografia, in luogo di un ritratto ne aveva 
mandato un altro.

— Ed ora — chiese lo scultore — come s'accomoda? Lei m'ha 
mandato una fotografia, m'ha scritto di ritrarne un busto; il busto 
l'ho fatto. Dunque?

Seppi di poi come s'erano accomodati. Per venticinque lire di più 
sul prezzo stabilito, l'alunno di Fidia s'era impegnato a togliere la 
barba al busto, e a consegnarlo in tutto e per tutto somigliante al 
nuovo ritratto che gli sarebbe stato mandato.

*

*

*

La stanza vicina alla nostra era stata presa in affitto da tre pittori 
paesisti. Tre figure, che a vederle insieme non si poteva fare a 
meno di sorridere. Il primo, grassoccio, e alto come un granatiere, 
andava sempre attorno vestito con un costume di velluto che, a 
seconda della maggiore o minor quantità di luce che vi pioveva 
sopra, cangiava di colore. Perciò lo chiamavano il camaleonte. Il 
secondo, un giovinetto lungo, secco e nervoso come una donna 
isterica,   portava   sempre   in   dosso   una   lunga   palandrana   nera, 
sempre sbottonata, che gli scendeva fino alle calcagna; l'ultimo, 
basso e tarchiato, con la faccia grassa come una luna piena, con 
una selva di capelli rossastri e ricciuti, girava per il mondo, tanto 

d'estate quanto d'inverno, con un soprabito verdastro e un paio di 
stivaloni   alla   scudiera.   I   primi   due   più   che   dipingerlo   il 
paesaggio, lo ragionavano. Il terzo  [23]  ascoltava sempre i suoi 
compagni accigliato e silenzioso, e all'ultimo, quando i due per il 
lungo parlare restavano senza voce, chiudeva tutte le discussioni 
con queste parole: — Non si può essere esclusivisti. È questione 
di coscienza. L'arte è una laguna.

Il camaleonte non ammetteva che si potesse togliere nemmeno un 
filo d'erba dalla scena che si ricopiava dal vero. L'altro invece 
gridava con la sua vocetta di galletto di primo canto, che il vero si 
deve copiarlo non come si vede, ma come si ama. E lui, lo amava 
come lo avevano amato Claudio di Lorena e il Pussino. Nutriva 
un odio furioso contro gli ortolani, e faceva risalire a quei poveri 
lavoratori della terra la causa della mancanza di buoni maestri di 
paesaggio.

— Ma se piantano gli alberi dove non stanno bene! — gridava, 
torcendosi   come   una   biscia.   E   soggiungeva   subito:   —   Fino   a 
quando   gli   ortolani   e   i   vignaroli   non   conosceranno   il  Liber 
Veritatis  del grande Claudio, — e qui, se lo aveva in testa, si 
levava il cappello — fino a quando essi non sapranno piantar gli 
alberi   dove   devono   essere   piantati   perchè   stiano   bene   nel 
paesaggio, non avremo mai grandi paesisti. E io preferirò sempre 
di farmelo da me il mio paesaggio e di compormelo come lo amo 
io.

Allora il camaleonte, faceva una carica a fondo contro Claudio di 
Lorena; e quello dai capelli ricciuti, dondolando il suo testone, 
ripeteva   invariabilmente:   —   Non   si   può   essere   esclusivisti.   È 
questione di coscienza. L'arte è una laguna.

Del resto, benchè tutti e tre i nostri vicini avessero differenti idee 
sul paesaggio, in una cosa andavano perfettamente d'accordo: nel 
non dipingerlo mai.

Accanto   ai   tre   paesisti   abitava   un   vecchio   copista,   e   tutti   lo 
chiamavano il professore Calendario.

[24]

—   Ma   perchè   mai   lo  chiamate   così?   —   chiesi   un   giorno  allo 
scultore siciliano col quale eravamo divenuti intimi.

— Perchè si tinge la barba.

— E che cosa c'entra la barba col calendario?

—   C'entra   benissimo.   Vedi:   il   mese,   come   sai,   è   composto   di 
quattro settimane.

— Ebbene?

— Ebbene: il professore si tinge la barba una volta al mese; per 
cui   dal   primo  giorno  del   mese  all'ottavo,  la  sua   barba   è   nera. 
Dall'otto ai sedici diviene marrone; dai sedici al ventiquattro tutti 
i   peli   del   professore   diventano   rossicci;   dal   ventiquattro   in   su 
diventano gialli, e quando la barba del professore è gialla, vuol 
dire che siamo alla fine del mese.

— E allora è orribile essere al verde — ripresi io ridendo.

Vicino allo studio del professore s'apriva una terrazzina scoperta 
dove i modelli andavano a sgranchire le membra nei momenti di 
riposo,   e   per   solito   dalle   dieci   alle   dieci   e   mezza,   tempo 
permettendolo, c'era rappresentazione: ci andavano spessissimo a 
passeggiare Torquati Tassi e Beatrici Cenci, cardinali Ippoliti e 
moschettieri,   Danti   e   conti   goldoniani,   frati   dalle   tonache 
scolorite   e   guerrieri   medioevali,   apostoli   ed   evangelisti;   e, 
qualche volta non era difficile di vederci qualche Padreterno con 
gli occhiali che fumava la pipa, leggendo il giornale, o discorreva 
a tu per tu con una ciociara di Sora.

Dalla terrazza salendo una scalettina di legno si andava in una 
specie di piccionaia, dove abitavano una pittrice tedesca vecchia 
come   una   mummia,   e   un   giovinetto   magro   e   sparuto   che   era 
venuto a Roma, [25] mandatovi in pensione dal municipio di una 
piccola città delle Puglie.

Il   giovinetto   non   appena   arrivato   qui   era   andato   a   visitare   il 
museo   vaticano   per   studiarvi   la   Trasfigurazione   di   Raffaello. 
Lassù aveva conosciuto la vecchia tedesca che copiava il quadro 
del grande maestro e avevan finito con l'unirsi, accomunando, a 
maggior gloria dell'arte, la loro miseria e il culto per il divino 
urbinate.  Il  giorno  andavano  in  giro  per  i  musei;  all'imbrunire 
tornavano nel loro bugigattolo e quello che facessero là dentro 
nessuno lo ha mai saputo.

Un giorno, il pugliese venne nel nostro studio a dimandarmi non 
so più quale cosa, e mi raccontò che il suo municipio lo aveva 
mandato   a   Roma   togliendolo   dalla   campagna   dove   guidava   le 
pecore.

— Fin da fanciullo io scolpivo col temperino nel legno i ritratti 
dei miei compagni. — mi disse il pugliese, e cavato dalla tasca un 
quaderno   che   gli   dava   noia   nel   gestire,   perchè   parlando   il 
giovinetto  agitava   nervosamente  le   braccia  lunghe   e  magre,  lo 
posò sul mio tavolino. Io gittai lo sguardo sul quaderno e vi lessi 
in cima alla prima pagina, scritto in bel carattere rotondo, questo 
titolo:  Del modo come ti dovrai regolare per dipingere vecchie  
megere irate e brutte a guisa di furie infernali.

Non mi potei trattenere dal ridere, e come egli s'avvide che avevo 
letto il suo manoscritto, divenne di bragia, e con un atto brusco 
coprì con la mano il quaderno.

— Ma perchè — gli dissi — nasconde il suo lavoro e arrossisce? 
Dovrebbe esserne orgoglioso, mi pare.

E   siccome   io   lo   lodava   del   suo   amore   per   l'arte   si   rabbonì   e 
incominciò a parlarmi di un quadro che [26] egli stava dipingendo 
(quadro   che   nessuno   vide   mai),   e   di   certe   preparazioni 
esperimentate con molta fortuna.

— È inutile illudersi — mi disse poi — gli antichi preparavano 
tutti. E questa è la ragione dell'eccellenza della loro arte. — Ah! 
se potessi avere nelle mani un quadro di Tiziano! Glielo vorrei far 
vedere io quello che c'è sotto.

— E che cosa vuole che ci sia?

—   Ma   lei   si   vuol   levare   un   gusto?   —   riprese   allora 
interrompendomi il pugliese. — Lei vada in una galleria, gratti il 
cielo di un quadro di Tiziano e vedrà che ci trova sotto...

— Per lo meno un paio d'anni di manicomio! — esclamai io, 
ridendo.

— Ma lasci andare gli scherzi! Lei raschi un cielo di Tiziano e 
vedrà che sotto al turchino ci troverà il cinabro. Eh! caro lei, oggi 
la pittura si fa a orecchio. Oggi non si prepara più. Non si vela 
più:   e   pure,   dica   quello   che   vuole,   ma   la   forza   dei   veneziani 
consiste appunto nelle velature e nelle preparazioni. — E, mentre 
io lo ascoltavo, prese a discorrermi di Cennino Cennini, e di un 
professore  suo  amico  che  gli  aveva   dato  consigli  e   precetti  di 
pittura;   e   dopo   di   avermi   spiegate   talune   astruserie   sui   varii 
sistemi   di   dipingere   «in   fresco»,   all'olio   e   all'acquarello; 
sprofondò una mano nella tasca del suo abito e ne cavò fuori due 
uova.

— Due uova? — dissi interrogandolo con gli occhi.

— Già, due uova. E sa che ne farò?

— Lo immagino.

— No... No... Con queste uova rafforzerò la spina dorsale del mio 
quadro.

Io lo guardavo sorpreso, ed egli contento della [27] mia ignoranza 
posò le uova sul tavolino e rificcata la mano nella tasca ne cavò 
un involtino.

— Che cosa è? — gli chiesi.

— Guardi — disse aprendo la carta. — È miele, e ci dipingerò il 
terreno del mio quadro.

E siccome io rideva, egli alzando il pollice nel vuoto, riprese a 
dire: — Guardi bene. Qui nero d'avorio — E agitava il pollice 

come se desse il colore sulla sua tela. — Qui sopra una brava 
velatura   di   giallo   battuto   impastato   col   miele;   e   quando   sarà 
diseccata, una buona lavata con questo.

— E lì che altro c'è? — chiesi additando un altro involto che egli 
avea cavato di tasca.

— È sapone. — E in così dire mi mostrò un pezzo di sapone nero 
da lavandaia.

Io non osando più di contradirlo allungai lo sguardo su un nuovo 
involto   che   gli   usciva   da   un'altra   tasca   dell'abito.   Il   pugliese 
appena s'avvide della mia curiosità, cavò fuori anche quella carta 
e la svolse. C'era dentro una fetta di pane.

— E se è lecito con quello che cosa ci dipingerà? — ripresi io 
sorridendo e accennando il pane.

— Il mio pranzo, — ripigliò il pugliese fieramente: e se ne andò.

Il giorno dopo gli domandai quale successo avessero avuto i suoi 
esperimenti. Egli diventò rosso, annaspò poche parole, mi stese la 
mano e si allontanò.

Compresi tutto. Il disgraziato non aveva avuto la forza di resistere 
agli   stimoli   dello   stomaco   vuoto,   e   così   il   miele   che   dovea 
stemperar   coi   colori   per   il   terreno   del   suo   quadro,   lo   avea 
spalmato sulla fetta di pane; le due uova, invece di amalgamarle 
ai colori del cielo per dar luce e smalto al dipinto, le avea cotte al 
tegame, e il sapone... Oh! il sapone era  [28]  l'unica cosa da lui 
serbata per la pittura: almeno a giudicarne dalle sue mani!

*

*

*

Ma   forse   il   più   bel   tipo   fra   tutti   era   il   segretario   dello 
stabilimento:   un   vecchietto   magrolino,   con   una   barbettina 
biancastra su le guance rugose color di terra cotta, coi riccioli 
incolti della capigliatura che gli uscivano di sotto alla tesa unta di 
un   cappellino   a   cencio.   E   perchè   camminava   a   passi   brevi   e 

misurati con una certa languidezza di movimenti, benchè i suoi 
genitori lo avessero battezzato col nome di Nicola, lo chiamavano 
tutti Nicoletta.

Lo chiamavano anche segretario; perchè era lui che spazzava gli 
studii,   faceva   gli   sgomberi,   e   portava   in   giro   i   quadri;   infine 
perchè   era   lui   che   faceva   qualunque   altro   servizio   potesse 
occorrere agli artisti dello stabilimento.

Per lunghi anni aveva esercitata la professione del modello; ma 
poi   l'aveva   abbandonata   perchè,   come   soleva   dire,  li   tempi 
s'annuvolaveno. E mettendo insieme poche tegole tolte alle case 
vicine, qualche tavola tarlata presa negli studii e qualche albero 
secco portato via dagli orti vicini, s'era costruita una specie di 
capanna a ridosso di un muro dello stabilimento, e in quel rifugio 
passava   tranquillamente   le   sue   giornate,   fumando   la   pipa   e 
fabbricando torce di resina.

— So' solo! — diceva sempre — So' solo, e sarv'ognuno, quanno  
ho magnato io, hanno magnato tutti.

Egli avea incominciato a posare da angioletto per Thorwaldsen; 
avea   posato   da   Redentore   nello  [29]  studio   di   Podesti   e   da 
Immacolata Concezione in quello dell'Agricola. Tenerani lo avea 
effigiato in marmo con un paludamento greco: aveva indossato un 
robone serico da consigliere della Repubblica veneta nello studio 
del   Celentano;   Fracassini   lo   avea   dipinto,   ricoperto   di   stoffe 
preziose, in costume da grande di Spagna; Rosales da romano 
antico e Fortuny da vecchio nobile del settecento. Poi il buon 
Nicoletta, visto che  li tempi s'annuvolaveno, si era ritirato dalla 
professione. Ma pur fabbricando torce a vento era rimasto ognora 
affezionato agli artisti che, anche se vecchi, egli chiamava «quelli 
regazzi!» Alle loro dimande rispondeva sempre: — Penso io! — 
Pur di rendere un servigio a un artista si sarebbe gettato dalla 
finestra. Dolcissimo di carattere, avea però due odii i quali non 
s'erano spenti in lui neanche dopo di aver abbandonato il mestiere 
del   modello:   odiava   ferocemente   la   pittura   di   paesaggio   e   i 
manichini. I quadri di paesaggio a suo giudizio erano robetta da 

gentuccia volgare che, come solea dire, nun ci ha gnente nè qui 
— e così dicendo s'appuntava l'indice sulla fronte — nè qui — e 
si batteva con la destra il taschino vuoto del suo corpetto.

Così egli definiva l'arte del paesaggio. E soggiungeva poi: — A 
dipigne' l'arberi tutti so' boni. Puro le donne!

Ma   per   vedere   andar   fuori   dei   gangheri   il   buon   vecchietto, 
bisognava   nominargli   il   manichino.   Allora   non   ragionava   più. 
Stralunava gli occhi, stringeva i pugni e urlava con voce irata: — 
Canajie che rubbeno er pane a li poveri modelli! — diventando 
rosso  e   digrignando   i  pochi  denti   che   gli   erano  rimasti,   se  ne 
andava  tossendo  rabbiosamente.  Ma  quando  saliva  negli  studii 
per spazzarli, se gli riusciva di farlo [30] senza che alcuno potesse 
vederlo, andava ad allentare le chiavi che servono a moderare le 
giunture   ai   manichini;   e   quando   vedeva   un   povero   manichino 
dinoccolato e cascante, s'allontanava saltellando e sghignazzando 
appagato e contento.

*

*

*

Dalla parte ove s'era composta la capanna il modello fabbricante 
di torce a vento, v'erano altri tre studii da scultore e una cantina 
che   veniva   chiamata   il   museo,   dove   si   raccoglievano 
continuamente gli oggetti utili ed inutili che gli artisti, partendo, 
lasciavano   nelle   stanze   o   perchè   fosse   loro   impossibile   di 
trasportarli altrove, o più spesso in pagamento di qualche mese di 
fitto.

Visitai una volta il museo col padrone degli studii al quale avevo 
chiesto un cavalletto. Là dentro nella penombra si accumulavano 
alla rinfusa cavalletti e tavolini, cornici vecchie e divani con la 
stoffa strappata, cuscini sventrati e sedie senza paglia, cassette da 
dipingere   sgangherate   e   disegni   andati   a   male,   busti   di   gesso 
senza   naso   e   fagotti   di   cenci,   statue   senza   testa   e   manichini 
ammuffiti, scheletri d'ombrelli da pittore e chitarre rotte, quadri 
sfondati e pennelli logori; e cento altri oggetti diversi.

Il museo si apriva quando qualche nuovo arrivato avea bisogno di 
un   mobile   per   il   suo   studio,   o   quando   se   ne   andava   qualche 
vecchio inquilino; ma verso gli ultimi del mese, rimaneva sempre 
aperto chè ogni mese arrivavano nuovi affittuari.

Ne ho vista di gente arrivare e partire da quegli studii! Per lo più 
ci   venivano   molti   giovinotti   che  [31]  facevano   risuonare 
allegramente   gli   ampii   stanzoni   con   la   letizia   dei   loro   canti. 
Arrivavano tutti con una cartella sotto il braccio, un pane in tasca 
e   una   pipa   in   bocca;   si   fermavano   per   qualche   mese   e   se   ne 
andavano allegramente, alcuni pochi per avviarsi a conquistare un 
posto nella storia dell'arte, e molti altri per andare a finire i loro 
giorni in un lettuccio di qualche ospedale.

Pure, di tanto in tanto, vi capitavano alcuni vecchi col volto giallo 
dalla   fame   e   con   gli   abiti   dimessi:   quasi   sempre   figure 
sconosciute di copisti di galleria.

I copisti!

Io non ho mai conosciuta una classe di persone più tragicamente 
comica, e più dolorosamente umoristica dei copisti di galleria.

Bisogna   vederli   quando   al   mattino   di   buon'ora   se   ne   vanno 
taciturni e serii al loro lavoro; bisogna osservarli quando seduti 
innanzi   alle   loro   tele   con   le   larghe   e   morbide   pennellesse   di 
martora velano di lacca rosea le carni delle veneri e delle ninfe 
nel cospetto dei capolavori dell'arte antica ed ascoltarli quando 
nei   momenti   di   riposo,   adunati   in   crocchio,   parlano   dei   loro 
maestri   favoriti:   già,   perchè   ogni   copista   ha   il   suo   autore 
prediletto.   Anzi   ce   n'è   di   quelli   che   riproducono   soltanto   un 
quadro   di   un   dato   autore,   e   a   lungo   andare   finiscono   col 
persuadersi che il quadro copiato sia opera loro.

Uno di tali copisti lo incontrai nella galleria Borghese. Era sui 
cinquant'anni, e a vederlo, di primo acchito, si sarebbe scambiato 
per   un   alto   impiegato   delle   pompe   funebri.   Soprabito   nero, 
cravatta nera, cilindro nero, camicia... stavo per dire nera.

Lo   conobbi   quando   era   in   voga   l'autore   che   copiava,   anzi   il 
quadro dell'autore da lui riprodotto;  [32]  perchè egli non faceva 
che riprodurre sempre il medesimo quadro: la Speranza di Guido 
Reni. Ne aveva fatte tante e tante di riproduzioni, tante e tante che 
nel suo mondo era chiamato: lo speranzoso. E sugli ultimi le sue 
copie le faceva a memoria. Ne dipingeva due al mese, e campava 
col frutto di quel suo lavoro. Ma un bel giorno, non so per qual 
ragione,   ci   fu   ristagno   nello   smercio   delle   Speranze   di   Guido 
Reni, e al povero copista finirono i guadagni.

Lo rividi qualche tempo dopo, quando venne a chiedere in fitto 
una stanza nello  stabilimento di studii. L'ebbe; e vi trasportò un 
cumulo di Speranze deluse. Poichè al povero copista che aveva 
continuato per tanti e tanti anni di seguito a dipinger due copie al 
mese   del   quadro   di   Guido,   la   forza   dell'abitudine   non   gli 
permetteva di smettere. Per lui dipingere due Speranze di Guido 
Reni   al   mese   era   divenuta   una   necessità   alla   quale   provava 
inutilmente di ribellarsi.

Verso   i   quindici   di   ogni   mese   egli   diveniva   malinconico, 
taciturno, intrattabile; la nostalgia del quadro del nobile e dolce 
pittore bolognese lo conquistava, e non ritrovava la pace se non di 
dopo   essersi   chiuso   nello   studio   e   d'aver   dipinto   le   due   copie 
mensili   della   ineluttabile   Speranza,   le   quali,   manco   a   dirlo, 
andavano   ad   accrescere   il   cumulo   delle   altre   sue   speranze 
purtroppo irrealizzabili.

Ne conobbi un altro che copiava sempre un affresco attribuito a 
Leonardo   da   Vinci.   I   quadri   del   Vinci   li   chiamava   «i   nostri 
capolavori».   Sapeva   a  memoria   la   vita   del   grande   pittore   e   la 
narrava   così,   come   se   raccontasse   la   propria.   Le   giornate   le 
passava quasi tutte in S. Onofrio, e la sera, appena tornava in 
casa,   andava   a   un   tavolino,   vi   posava  [33]  sù   le   mani   aperte, 
chiamava   Leonardo   e   ci   si   metteva   a   discorrere,   chiedendogli 
pareri, giudizi e consigli. Un giorno ci narrò con le lagrime agli 
occhi come avesse litigato con Leonardo per una certa velatura di 
lacca che il grande pittore voleva si desse a una ultima opera del 

copista, e finì esclamando con voce desolata: — Non capisce che 
se gli diamo la velatura roviniamo il quadro.

La   lite   durò   parecchio   tempo   e   prese   anche   una   brutta   piega. 
Difatti qualche giorno dopo lo incontrammo con un braccio al 
collo.

—   Guardate!   come   m'ha   conciato   Leonardo   —   ci   disse 
mostrandoci il braccio appeso al fazzoletto. — L'altra sera sempre 
per quella tal velatura abbiamo questionato di nuovo e mi ha dato 
un   pugno   che   ancora   ne   sono   indolenzito.   —   E   come   noi   ci 
provavamo a consolarlo egli incalzò: — Ma che forza ha quel 
grande! Eh! già, altre tempre! Altri uomini i nostri vecchi! — E 
guardandoci come se volesse rimproverarci la nostra fiacchezza si 
allontanò. Lo rivedemmo poi felice e contento. Ci venne incontro 
con un'aria di letizia ineffabile e ci disse: — Abbiamo rifatta la 
pace! Abbiamo rifatta la pace! Guardate un po' — e in così dire ci 
mostrava una palla da bigliardo che poi ripose immediatamente in 
tasca   —   ora   non   mi   scappa   più;   l'ho   fatto   entrare   qui   dentro. 
Siamo ridiventati amici. Ieri sera l'ho condotto a teatro. Come s'è 
divertito! Era così contento che me lo sentivo ballar qui, qui! — e 
si   toccava   il   cocuzzolo   con   la   mano   scarna.   La   manìa   dello 
spiritismo lo aveva fatto impazzire.

Una   delle   sue   fissazioni   negli   ultimi   tempi   era   quella   di 
comperare   qualche   uccellino   e   di   lasciarlo   libero.   Così   faceva 
Leonardo.

[34]

L'ultima volta che lo vidi fu una domenica di maggio a piazza del 
Popolo   nell'ora   del   passeggio.   Aveva   comperato   un   mazzo   di 
palloncini da due soldi gonfi di gas e sciogliendoli lentamente 
uno ad uno li mandava in aria, fra gli schiamazzi dei monelli, 
gridando che così faceva Leonardo.

Due   guardie   lo   condussero,   fra   le   risa   della   folla,   prima   in 
guardiola e poi al manicomio.

*

*

*

Ma fra i vecchi artisti che capitavano qualche volta fra noi i più 
ridicoli   eran   quelli   i   quali,   benchè   induriti   nei   vieti   precetti 
dell'Accademia, avendo visto i giovani muovere a combattere in 
difesa dell'arte nuova che in quei giorni si chiamava «il vero», 
tentavano   invano   di   sciogliersi   dai   tenaci   legami   che   li 
avvincevano all'arte del Camuccini e dell'Agricola.

Non scorderò mai vino di costoro, che dovendo effigiare in un 
quadro   d'altare   il   battesimo   di   Gesù,   e   non   potendo   andare   a 
dipingere il suo quadro sulle rive del Giordano e non volendo 
d'altra parte perder l'effetto della verità, costrinse i suoi modelli, 
uno vestito da Gesù e l'altro da San Giovanni Battista, a restare in 
posa coi loro piedi immersi in una catinella, piena d'acqua marcia.

Però, ripeto, i vecchi che capitavano fra noi erano sempre pochi. 
Per lo più ci venivano molti giovinotti; sostavano qualche mese e 
se ne andavano lietamente.

[35]

*

*

*

Ma uno che ci venne pieno di letizia e raggiante di speranza, ci 
rimase.

Era   un   buon   figliuolo,   piccolo   e   bruno   venuto   di   Spagna.   Il 
giorno lavorava sempre cantando e la notte dormiva nello studio 
fra  i  suoi  bozzetti  e  la  sua  miseria.  Quando sull'imbrunire  noi 
uscivamo dallo stabilimento, passando innanzi alla sua stanza, gli 
davamo la buona notte, ed egli di dentro ci rispondeva cantando a 
squarciagola   una   canzone   dei   suoi   paesi:   una   canzone   dove 
c'entravano   un   re   moro   e   una   gitana   di   Siviglia;   e   mentre   ci 
allontanavamo tenendogli bordone, sentivamo la sua voce a poco 
a   poco   affievolirsi,   e   volgendoci,   sul   cielo   d'un   azzurro   scuro 
vedevamo rosseggiare per la luce della lampada il finestrone dello 
studio, dove egli passava le sue notti, lieto e spensierato, fra i suoi 

bozzetti di creta, e la sua miseria. Una sera come al solito gli 
urlammo la buona notte, ma la canzone del re moro non risuonò 
nella quiete della campagna. Bussammo alla porta. Una ciociara 
venne a dirci che lo spagnuolo aveva la febbre. Entrammo. Lo 
scultore si levò a sedere sul lettuccio e facendosi schermo con le 
mani   agli   occhi   per   non   vedere   la   luce   che   lo   infastidiva   ci 
ringraziò, sorridendo e soggiunse: — Non è niente. È un po' di 
febbre. Grazie! — E si raggomitolò fra le coltri.

Uscimmo rattristati e la ciociara rimase a vegliarlo.

L'indomani   sapemmo   che   il   poveretto   era   stato   colto   da   una 
perniciosa.   Venne   un   medico  e   l'ubriacò  di   chinino.   Volevamo 
condurlo via dallo studio; ma il medico ci disse alzando le spalle:

[36]

— Oggi non è possibile. Sarebbe peggio. Vedremo domani, se il 
male   scema.   —   E   mentre   parlava   guardava   curiosamente   i 
bozzetti ch'erano disseminati nello studio. — Vedremo domani — 
disse ancora, e, dopo un'altra guardata ai bozzetti, se ne andò.

L'indomani lo scultore peggiorò, e, perduta la ragione, prese a 
discorrere del suo paese e della sua casa paterna. Delirava, e non 
appena   il   delirio   cessava,   ricadeva   stordito   sul   lettuccio   e   il 
sudore gli gocciolava dalla fronte giù per le gote infiammate.

Agli ultimi momenti ebbe una allucinazione, che forse fu il suo 
estremo conforto.

A chi lo assisteva, dava nomi spagnuoli, forse quelli dei suoi cari; 
e quando l'agonia cominciò a straziarlo abbracciò teneramente la 
ciociara, che singhiozzava, e chiamandola con un filo di voce col 
dolce nome di mamma, baciandola e ribaciandola, le morì fra le 
braccia.

*

*

*

Ero innanzi allo studio del povero scultore, quando un signore 
vestito di nero, che Nicoletta, inchinandosi di quando in quando 

rispettosamente, onorava col titolo di signor commissario, venne 
a suggellarne la porta.

Nicoletta reggeva una candela, e il signore vestito di nero con 
qualche   fettuccia   bianca   nella   sinistra   e   un   suggello   in   bocca, 
bruciava la ceralacca rossa sulla fiamma. Alcuni monelli, nè tristi 
nè   lieti,   interrotti   i   loro   giuochi,   stavano   a   guardarli.   Il   sole 
illuminava   giocondamente   il   prato   verde   davanti
 [37]  allo 
stabilimento  e   i   mandorli   in   fiore   biancheggiavano   sul   cielo 
sereno. Un quadro!

Sopraggiunse   una   modella   che   andava   in   cerca   di   lavoro   e 
vedendo i due che ponevano i suggelli alla porta, mi venne vicino 
e mi domandò che cosa stessero facendo.

— È morto! — le risposi.

— Chi?

— Lo spagnuolo.

— Poveretto! — esclamò la modella; e rimase a capo chino, per 
un   poco   immobile;   poi   rialzò   la   testa,   guardò   il   signor 
commissario che accendeva il sigaro alla candela, e soggiunse, 
sospirando: — Proprio adesso che m'aveva promesso un par de  
stivaletti de brunella!

[39]

IL MODELLO

[41]

Mario, quand'io lo conobbi, era un povero vecchio tutto ossa e 
pelle, con una barba bianca bianca, che gli cadeva sul petto, e con 
una   lunga   zazzera   che   scendendogli   come   una   pioggia   di   fili 
d'argento su le spalle, gli copriva quasi la metà d'una giacca di 
velluto marrone, deturpata e rosicata dagli anni.

Al Vicoletto della Scalaccia, ove andava a dormire in un cortiletto 
umido e nero, lo chiamavano er mago: e le comari del vicinato al 
vederlo   gli   andavano   incontro   ridendo   e   gli   chiedevano   tre 
numeri sicuri. Egli si schermiva come meglio poteva, s'afferrava 
con le mani scarne la barba, e scuotendo la testa si allontanava 
brontolando:   —  L'arte   è   ita!   L'arte   è   ita!  E   qualche   volta 
soggiungeva: — Mo Mario è vecchio! Che ve ne fate? Buttatelo a 
fiume!

Povero   Mario!   Allora   l'arte   nun   era   ita,   nè   egli   pensava   alla 
vecchiaja e alle bionde acque del Tevere, quando all'Accademia 
di belle arti, gonfiava, fra l'ammirazione degli artisti, i muscoli 
dell'ampio   torace   piegando   la   persona   a   raffigurare   il   Gallo 
moribondo o il Discobulo, l'Orazio ar ponte o il  Muzio Scevola 
all'ara. Allora l'arte nun era ita, quando egli andava di corsa su  
pe'   le   spallette   d'Acquacetosa   pe'   mantenesse   sciorta   la 
muscolatura, e saliva al museo del Campidoglio p'annà' a vede'  
come camminaveno e come se moveveno l'antichi romani. Perchè 
egli allora,  [42]  e lo diceva a voce alta, non era adatto a tenere 
azioni da imbecille: ma azioni da potè' dà' er movimento a la vita  
e a la storia. Allora! Ma quando io lo conobbi, il vecchio modello 
affogato sino agli occhi nella miseria,  de li tempi antichi  se ne 
ricordava soltanto se qualche volta passava sotto i finestroni della 
sala   del   nudo,   dell'Accademia   e   se   poteva   avvicinare   qualche 
studente   per   parlargli   di   amori   russi   e   di   Padreterni   in   gloria, 

d'eroi del mondo greco e romano e di tanti artisti ai quali lui, 
proprio lui, aveva dato il mezzo di divenir celebri. E si doveva 
rider   di   cuore   a   sentirgli   raccontare   come   una   volta   a   uno 
straniero che voleva farlo posare  da Giuda  avesse risposto: — 
Musiù, 'sta faccia nun è faccia da traditore!  — Ed era proprio 
una cosa pietosa il sentir dire da quel povero vecchio affamato 
com'egli avesse più volte acconsentito a posar da modello a un 
giovanotto che non poteva pagarlo, solo contento d'aver aiutato 
uno che un giorno sarebbe diventato un pezzo grosso dell'arte.

*

*

*

Mario, quand'era ancora giovanissimo, faceva il taglialegna.

Un giorno, stanco dalla fatica lunga, s'era buttato in terra e s'era 
addormentato   al   sole.   Con   la   testa   abbandonata   all'indietro, 
saldamente   piantata   su   d'un   collo   taurino,   egli   sembrava   in 
quell'atto un gladiatore che si riposasse dalle fatiche del circo.

Un pittore, che per caso si trovò a passare, rimase colpito dalla 
maschia beltà del dormiente; s'avvicinò a lui; lo risvegliò e gli 
chiese se voleva posargli da modello.

[43]

Il   giovinotto   rimase   un   po'   con   gli   occhi   sbarrati   a   guardare 
curiosamente  l'artista,  senza  capir  nulla;  ma   alla  fine  sorrise  e 
accettò;   e   l'indomani   salì   a   via   Sistina   allo   studio   del   pittore. 
Questi, ritto su di una scaletta, riproduceva col carbone sopra una 
tela ampissima e già piena di figure abbozzate, il contorno di una 
fanciulla,   che   stava   in   mezzo   alla   stanza,   immobile   come   una 
statua.   Ella   era   seminuda   e   i   capelli   neri   ornati   da   alcuni 
ramoscelli d'edera le cadevano su le spalle bianche e sul seno: 
reggeva   con   la   sinistra   la   pelle   di   una   tigre,   morta   chi   sa   da 
quanto tempo, e con la destra levava in alto una tazza di legno 
dorato. Accanto a lei una vecchia ciociara faceva la calza.

Come il pittore vide il taglialegna, che appena entrato nello studio 
s'era fermato col cappello in mano, scese subito dalla scaletta, e 
dopo di aver detto alla fanciulla: — Vestitevi! — si avvicinò al 
giovinotto e gli disse: — Spogliatevi!

Mario divenne di bragia e non si mosse.

—   Coraggio!   —   riprese,   sorridendo,   l'artista,   e   allora   il 
giovinotto,   mentre   la   fanciulla   e   la   vecchia   lo   guardavano   e 
ridevano, si levò lentamente di dosso la giacca; poi si tolse il 
corpetto;   poi   con   un   gesto   energico   si   liberò   dalla   camicia   e 
rimase col torso ignudo dinanzi al pittore.

*

*

*

Dopo qualche settimana lo spaccalegna non trovava il tempo per 
soddisfare tutti gli artisti che desideravano di disegnare, dipingere 
o scolpire la sua persona; e i professori dell'Accademia, quando 
alla fine [44] dell'anno scolastico dovettero eleggere il modello da 
dare agli studenti dell'ultimo corso come soggetto per lo studio 
del nudo, fra quanti modelli si presentarono, scelsero Mario, e gli 
dettero per tema della posa l'azione del Combattente; ed egli la 
creò fra l'ammirazione unanime e la sostenne per quattro ore di 
seguito   senza   muoversi   di   una   linea:   un   miracolo!   Ma   un   bel 
giorno,   mentre   tutti   gli   artisti   si   disputavano   l'intelligente 
modello, questi sparì da Roma. Nelle sale dell'Accademia, negli 
studii di scultura e specialmente in quelli di pittura se ne dissero 
di ogni colore. Qualcheduno arrivò perfino a raccontare come un 
altro modello, ingelosito dei successi del suo collega, lo avesse 
strangolato   e   gettato   in   un   pozzo;   altri   strizzando   gli   occhi 
sussurrarono   il   nome   di   una   signora   polacca;   molti,   invece, 
giurarono che Mario se l'era portato via un signore russo, il quale, 
oltre all'avere molti milioni, aveva un culto anche per le belle arti.

Quasi tutti avevano dimenticato la strana avventura quando arrivò 
a Roma un bell'uomo con barba grigia e le dita piene di anelli, il 
quale, fumando sigari dell'Avana in un enorme bocchino d'ambra, 

andava   visitando   gli   studii   per   acquistar   quadri.   Alcuni 
affermarono, non so con quanta ragione, che quell'amatore che 
parlava malamente il francese, scusandosi col dire che in Russia 
si parlava così, fosse Mario, non altri che Mario. Anzi i più arditi 
osarono di chiedere direttamente a lui che veniva da Pietroburgo 
notizia di un certo modello che doveva laggiù menar vita da gran 
signore; ma il mecenate rispose di non averlo mai conosciuto. — 
D'altronde — aveva soggiunto alzando le spalle e sorridendo — 
la Russia è tanto grande!

[45]

*

*

*

Ma   in   sul   morir   dell'autunno   del   settantasette,   Mario,   il   vero 
Mario, tornò in Roma, e siccome vi fece ritorno con le tasche 
quasi vuote, invecchiato e pieno di malanni, nessuno s'occupò di 
lui.

Fino   a   quando   potè   farlo   frequentò   un'osteria   ove   i   modelli 
andavano   a   giuocarsi,   alle   carte,   i   guadagni   della   giornata;   e 
quando   i   quattrini   finirono,   si   trascinò   all'Accademia   e   chiese 
lavoro.

— Fatevi rivedere fra una settimana. — gli dissero. Egli si fece 
rivedere e fu fermato per una azione.

Il vecchio modello, che era stato là dentro, giovane e forte, provò 
come un senso di vergogna nel doversi spogliare; ma si spogliò; 
entrò   nella   sala   piena   di   studenti,   salì   sul   palco,   incrociò   le 
braccia sul petto ed aspettò che lo mettessero in posa.

— Provate! — gli gridarono dai banchi.

A  quell'invito   egli   si   sentì   affluire   il   sangue   in   faccia;   per   un 
attimo un'onda di gioventù gli circolò nelle vene, e volle tentare 
l'azione   del   Combattente:   protese   il   petto   in   avanti,   strinse   le 
pugna,   e   stralunando   gli   occhi,   restò   immobile.   Tutti   risero   al 
vedere la figura contorta e grottesca del povero vecchio.

Mario si appoggiò al muro per riposarsi da quella fatica divenuta 
immane   per   lui,   poi,   col   petto   ansante,   tornò   innanzi   e   provò 
l'azione del  Discobulo e poi  tentò di provare anche quella del 
Gladiatore.

Giù nei banchi si rideva sempre e qualcuno borbottava che non 
era possibile di  studiare con simili atteggiamenti. Alla  fine un 
professore si fece avanti; [46] mise il vecchio ritto, stecchito, con 
le mani ciondoloni e se ne andò scotendo il capo.

— Signori, la posa è messa. — gridò una voce, e gli studenti 
cominciarono a lavorare di mala voglia.

Il   disgraziato   non   sapeva   capire   perchè   l'azione   da   cui   aveva 
avuto la fama, ora non piacesse più, e sentiva delle vampate di 
fuoco   salirgli   su   la   faccia,   gli   girava   il   capo,   la   luce   che   gli 
pioveva ne gli occhi l'accecava, fece un passo indietro e cadde 
come un cencio. Lo portarono via e qualche studente, dando un 
frego   sul   disegno,   del   quale   non   era   riuscito   a   metter   giù 
l'insieme, disse che era un'indecenza il far posare un vecchio di 
quell'età:   un   vecchio   manierato   e   scimunito   che   non   sapeva 
nemmeno alzare le braccia.

Il giorno dopo egli tornò all'Accademia per continuare la posa; gli 
diedero qualche soldo e lo licenziarono, e un inserviente molto 
intelligente e caritatevole gli spiegò che l'arte non era più quella 
di una volta; che i professori antichi non c'erano più e che allora 
si volevano modelli veri.

—  Ma, dunque io so' finto?  — ruggì lo sciagurato afferrandosi 
con le mani ossute la barba bianca.

L'inserviente   rise   alle   parole   del   vecchio;   ma   lo   accompagnò 
ugualmente alla porta.

Mario allora girandolò di qua e di là per gli studii a mendicare 
qualche ora di lavoro, ma tranne qualche breve posa, nello studio 
di   un   professore   conosciuto   col   nomignolo   d'indiano   perchè 
mandava nelle Indie i suoi quadri raffiguranti per lo più martirii 

di   missionari,   e   tranne   qualche   seduta   nella   soffitta   di   un 
giovinotto che modellava per commissione del municipio del suo 
paese natale un busto di Garibaldi, non trovò altro.

[47]

*

*

*

Passò ancora qualche anno.

Verso la fine dell'ottantacinque, in una rigida mattina piovosa, gli 
studenti dell'ultimo corso dell'Accademia di belle arti, aspettando 
che   il   modello   dopo   il   consueto   riposo   tornasse   sul   palco   per 
continuare   l'azione,   avevano   abbandonata   la   sala   del   nudo 
sparpagliandosi   per   i   corridoi   pieni   di   statue   di   gesso   che 
mettevano   freddo   a   guardarle.   Molti   s'erano   già   aggruppati 
intorno   a   una   stufa   di   ghisa   il   cui   condotto   fumigante   si 
arrampicava in mezzo a una parete bianca fra molte riproduzioni 
di   disegni   dei   grandi   maestri,   quando   alcuni   studenti,   i   quali 
passeggiavano   con   le   mani   in   tasca,   avendo   visto   un   loro 
compagno immerso nella lettura di un giornale gli si accostarono 
e gli chiesero che cosa stesse leggendo.

— La storia di un modello, che si butta a fiume! — rispose lo 
studente.

— L'hai scritta tu? — gli dimandò uno, ridendo.

L'altro non rispose; e, succhiando la cannuccia di una pipetta di 
radica che egli aveva fra le labbra, rimise gli occhi sul giornale.

— Leggi forte! esclamò qualcuno. E tutti quelli che gli si erano 
avvicinati, non ignorando come il loro compagno, oltre al sapersi 
sporcare   le   mani   coi   colori   e   talvolta   con   l'inchiostro,   sapesse 
anche leggere assai bene, gli si strinsero addosso esortandolo a 
cominciare la lettura.

[48]

—   Ma   è   troppo   lunga!   —   osservò   lo   studente,   mostrando   il 
giornale.

— E che importa? Lèggine un pezzo. Tira via!

— E quale?

— Quello che vuoi.

Egli allora, lusingato dalle richieste insistenti dei suoi compagni 
sorrise,   e,   prima   di   mettersi   a   fare   il   cantastorie   ci   pensò   un 
momento;   ma   poi   si   avvicinò   alla   stufa,   vi   battè   sopra 
leggermente la pipetta per farne uscire la cenere, narrò in succinto 
quanto aveva letto dianzi, chinò la testa sul giornale e cominciò 
con   voce   sonora:   —   «Spintovi   dalla   fame   un   giorno   tornò 
all'Accademia...».

— Chi? — interruppe uno arrivato allora.

—   Zitto!   —   gridarono   tutti   volgendosi   verso   l'interruttore   e 
facendogli cenno di tacere: e uno soggiunse a voce alta: — Si 
tratta di un modello che si butta a fiume! Silenzio!

Il lettore tentennò il capo e, pronunciando lentamente le parole, 
ricominciò:   —   «Spintovi   dalla   fame   un   giorno   tornò 
all'Accademia  e  ne   fu  scacciato».  —  E   dopo  una  breve  pausa 
riprese:   —   «Allora   il   povero   vecchio,   appoggiandosi   a   un 
bastone, si trascinò fin sulla piazza dell'Aracoeli dove egli era 
solito di passare gran parte delle sue dolorose giornate. Colà...».

—   Silenzio!   —   esclamarono   anche   una   volta   tutti   insieme   gli 
studenti   e,   voltando   le   teste,   videro   un   professore   che   si 
avvicinava parlando con un usciere.

— Che cosa state a fare? — chiese il maestro, il quale infiorando, 
di   solito,   il   suo   insegnamento   con   molte   barzellette   era   assai 
stimato dai suoi scolari.

— Stiamo a sentire la storia di un disgraziato. — gli risposero.

[49]

— Si tratta di un modello che si butta a fiume!

— tornò a dire la solita voce; ma questa volta sigillando le parole 
con un sospiro profondo.

— Ci si butta? Dunque vuol dire che non ci si è ancora buttato?

— Non ancora; ma siamo lì!

— Allora corro ad avvertire la Società degli asfittici! — esclamò 
il professore; e, allontanandosi in fretta con le mani nei capelli 
svolazzanti, aggiunse:

— Forse arriviamo in tempo!

Dopo   una   risata   doverosa   tutti   si   volsero   verso   il   lettore 
dicendogli:   —   Vai   avanti!   —   Ed   egli   aspettò   che   tutti   si 
quietassero e, come vide che tutti lo guardavano in silenzio con le 
orecchie   intente,   riprese:   —   «Colà   si   sdrajò   su   uno   dei   primi 
gradini   della   grande   scalinata   della   chiesa   e   s'addormentò. 
Quando riaperse gli occhi dall'alto della torre capitolina, dorata 
dagli ultimi raggi del sole cadevano sulla piazza i rintocchi di una 
campana. Il vecchio all'udire quel suono che prima di spegnersi 
ondeggiava gravemente nell'aria fredda si alzò e, scorgendo sulla 
cima della cordonata le statue colossali dei Dioscuri su le quali 
l'ombra già cominciava a salire, si ricordò di Marco Aurelio, e 
avvicinatosi a una delle balaustrate, dietro a cui fra il fogliame 
bruno dei ligustri cinguettavano i passeri, vi si appoggiò tentando 
di trascinarsi sulla piazza michelangiolesca; ma dopo pochi passi 
dovette   fermarsi:   le   gambe   gli   tremavano.   Tornò   indietro 
ansimando e raccolta nel cavo delle mani un po' d'acqua gelida 
che dalla bocca di un leone di basalto cadeva in una conca di 
travertino la bebbe avidamente. Poi, dopo di aver guardato ancora 
la torre ormai fiammeggiante di sole soltanto nel vertice, e di aver 
abbassato [50] anche una volta gli occhi velati dalle lagrime sulla 
cordonata, su quella cordonata dove egli in gioventù era passato 
tante   volte   correndo   per   andare   a   contemplare   nel   museo 
capitolino quelle statue, delle quali egli soleva con la sua bella 
persona imitare gli atteggiamenti, discese adagio adagio nella via 

angusta e solitaria di Torre degli Specchi, ove qualche lampione 
già   acceso   mandava   un   po'   di   luce   giallognola   su   le   mura 
squallide di un antico monastero; attraversò la piazza Montanara, 
e arrivò alla discesa di Monte Savello».

«Quivi alcuni  robivecchi  che uscivano, cantando a squarciagola, 
da una osteria lo presero a dileggiare: uno di loro gli mise le mani 
addosso   e   lo   spinse   su   le   pietre   nere   di   un   portone   enorme, 
bagnate di liquido immondo, e un altro aprendo la bocca di un 
sacco gli andò incontro sghignazzando e dicendogli di volercelo 
mettere dentro. Il  vecchio  lo  schivò;  ma  non s'era  chinato per 
raccogliere un sasso, che una ciabatta lanciatagli alle spalle da 
uno   di   quei   bruti   gli   portò   via   il   cappello.   Allora   quanto   più 
presto egli potè farlo si allontanò e, mentre gli ubriachi gonfiando 
le gote barbute e ponendosi le mani sudice sulle labbra congiunte 
e   contratte   continuavano   a   perseguitarlo   con   suoni   osceni   e 
scurrili, entrò nel ponte Fabricio»...

— Cioè? — chiese uno.

— Ponte Quattro Capi!... Ignorante! — gli rispose un altro.

Tutti sorrisero; e il lettore, dopo un gesto d'impazienza, riprese: 
—   «...   entrò   nel   ponte   Fabricio,   dove   stremato   di   forze   si 
appoggiò a un'erma quadrifronte, e abbassato il capo ignudo e 
canuto   rimase   a   guardare   il   Tevere   giallo   e   melmoso.   Dopo 
qualche  [51]  istante gli parve che il fiume si fermasse e il ponte 
incominciasse   a   muoversi   e,   sentendosi   soffocato   da   un   senso 
penoso   di   nausea,   chiuse   gli   occhi;   ma   appena   li   riaperse   gli 
sembrò   che   il   moto   del   ponte   si   accelerasse   e   che   questo, 
correndo   sempre   più   veloce   sulle   acque   immobili   lo   portasse 
verso un punto lontano lontano dell'orizzonte ove, sopra una linea 
di casipole brune, interrotta da qualche cupola e da qualche torre, 
moriva a poco a poco l'ultima luce del giorno.

Allora il povero vecchio fu vinto dalla vertigine; si aggrappò con 
le   mani   tremanti   al   parapetto   del   ponte;   vi   strisciò   sopra   e 
scomparve».

Gli   applausi   che   avevano   salutata   la   fine   della   dolorosa   e 
commovente storia del vecchio modello, letta con tanto garbo dal 
giovine aedo, non s'erano ancora spenti, quando dal fondo del 
corridoio bianco, uscì fuori un bidello nero, assai grave d'anni, 
col berretto grave d'anni anch'esso, ma gallonato d'oro.

Al vedere il veglio onesto, degno di tanta riverenza in vista, che 
fermatosi sotto una delle statue di gesso aveva preso a battere le 
mani come se proprio volesse dire:  — Qual negligenza, quale 
stare è questo? — gli studenti lasciarono il corridoio, rientrarono 
nella grande sala, ove sul palco era già risalito il modello (un 
giovane ignudo, alto, forte e bellissimo), ripresero i loro posti e 
ricominciarono a disegnare in silenzio.

[53]

IL MANICHINO

A ONORATO CARLANDI.

[55]

[57]

Mio caro Onorato,

Se un anno addietro mi avessero detto che io sarei entrato a far  
parte di quei tali seccatori del prossimo, conosciuti volgarmente  
sotto   il   nome   di   conferenzieri,   avrei   scommesso   chi   sa   qual  
somma   strepitando   il   contrario.   Ma   è   purtroppo   vero   che   a  
questo mondo si sa come si nasce e non come si muore! Un anno  
è passato, ed eccomi qua battezzato conferenziere e per di più 
conferenziere stampato.

Del resto, caro Onorato, se l'Italia conta ora un seccatore di più  
il merito mi par che sia tuo.

Ti ricordi? Eravamo in dieci o dodici nella taverna del nostro 
Circolo   artistico   e   parlavamo   delle   conferenze   che   allora   si 
tenevano nella sua sala maggiore: ed io ricordo di aver detto, 
che   le   conferenze,   quando   non   divertono,   annoiano.   Poi   il  
discorso   seguitò   fra   il   giocondo   tintinnìo   dei   bicchieri   e   ci  
dividemmo   in   due   campi.   Tu   per   fare   con   la   voce   squillante  
l'elogio delle conferenze: io invece per dimostrare come l'uomo a  
questo   mondo   fosse   già   troppo   infelice   per   infliggergli   anche 
cotesto martirio.

Non   potendoci   mettere   d'accordo,   si   passò   a   discutere   se   le  
conferenze si dovessero dire o leggere.

— Si devono leggere. — dicevi tu.

[58]

— No. Si debbono dire. — ripigliavo io.

— Non si debbono nè leggere nè dire. — ammonivano gli altri  
pestando i piedi.

Mentre il dibattito era più acuto, con uno di quegli scatti nervosi 
che ti sono abituali, tendendo le mani verso di me gridasti: — Tu  
dici che le conferenze non si debbono leggere? Ebbene, provalo, 
dinne una tu.

Io mi schermii osservando come le mie convinzioni politiche non  
mi   permettessero   di   tenere   conferenze   artistiche.   E   tu   allora 
ripigliasti:   —   Dunque   sei   buono   solo   a   far   ciarle!   —   E  
soggiungesti: — Guarda! Se tu fai una conferenza io scommetto  
duecento lire...

Quelle duecento lire ipotetiche, che riluccicarono all'improvviso 
fra il fumo delle pipe, fecero cessare il baccano. Io mi alzai e  
accettai la scommessa.

Ci   stringemmo   la   mano,   e,   dinanzi   a   quattro   amici   come  
testimoni, furono stabiliti i patti.

La conferenza doveva durare non meno di tre quarti d'ora: nel  
dirla non dovevo avere nessun foglietto scritto sotto gli occhi e  
dovevo tenerla nella maggior sala del nostro Circolo artistico  
durante la stagione invernale.

Rimaneva da cercare il titolo.

— Dev'essere una conferenza artistica. — dissero tutti in coro.

— Benissimo. Il tema della conferenza l'ho già trovato.

— Quale è? — dimandarono molti.

— Il manichino! — risposi io.

Il vino sprizzò su la tavola dai vetri urtati festosamente. Passò  
qualche   mese   ed   io,   l'avversario   accanito   delle   conferenze,   il 
motteggiatore   dei   conferenzieri,   divenni   conferenziere   a   mia 
volta: e per un'ora e mezza parlai innanzi ad una folla di signore  
e di artisti, alla cui bontà dovetti il successo che ne riportai.

[59]

Ora, caro Onorato, la conferenza a cui tu hai dato origine con  
l'idea della scommessa, è data alle stampe, e voglio che il tuo  
nome vada unito al mio nella pubblicazione.

Convieni   con   me   che   in   quest'affare   della   conferenza,   non   ti 
potevano capitare fastidi maggiori. Perduta la scommessa ora  
devi   sopportare   perfino   la   dedica   di   questa   farragine   di 
scioccherie.

Le disgrazie non capitano mai sole.

Sta' bene e ricevi una affettuosissima stretta di mano dal tuo

1º gennaio 1885.

[61]

SIGNORE E SIGNORI,

Cesare Pascarella.

Sapete? C'è stato un momento, un'ora fa, quando ho posto il piede 
in   queste   sale,   che   spaventato   da   un   esercito   interminabile   di 
sedie   vuote   (Non   potete   immaginare   quale   effetto   disastroso 
producano   nell'animo   di   un   conferenziere   le   sedie   vuote!) 
spaurito da tutto questo apparecchio di tappeti verdi, e di bottiglie 
piene d'acqua inzuccherata ho avuto improvvisamente l'idea di 
ripigliarmi lo scialletto e il cappello, e d'andarmene.

Voi sorridete, Signora? Capisco ciò che significa il vostro sorriso. 
Voi pensate che se io me ne fossi andato, a quest'ora a voi sarebbe 
risparmiata la noia di ascoltarmi e a me lo scorno di stare quassù 
impacciato   davanti   a   questo   tavolino.   Ma   ora,   o   Signora,   il 
rammaricarsi   è   vano;   perchè   io   ci   sono,   voi,   eh!   voi   ci   siete; 
insomma noi ci siamo; e conviene, bene o male, a me di parlare e 
a voi di ascoltarmi.

Non potete immaginare quanto mi dispiaccia di non essere un 
valido e forte conferenziere! Eh, se lo fossi a quest'ora avrei già 
abbozzato   una   diecina   di   righe   di   preambolo,   me   ne   sarei 

scivolato   giù   nell'argomento,   e   una   volta   nell'argomento 
felicissima notte! Poichè è proprio vero, che il  difficile sta nel 
cominciare. Una volta incominciato, in fondo ci si [62] arriva. Le 
idee   son   come   le   ciliege;   una   ne   tira   un'altra.   Di   ciliegia   in 
ciliegia si arriva in fondo al piatto, come, bene o male, di idea in 
idea si arriva in fondo alla conferenza. Ma io, purtroppo! non 
sono un valido conferenziere. Io sono venuto quassù impacciato 
con la testa fra le nuvole; tanto che se io avessi bisogno di un 
bicchier d'acqua dovrei stare bene attento a non far accadere una 
inondazione su questo tavolino.

E giacchè sono in vena di fare delle confessioni, ci metto anche 
questa. Cinque minuti fa, quando sono sceso da quella stanza che 
mi parve l'anticamera dei sospiri, per venir qui, attraversando la 
sala ho gittato timidamente uno sguardo tra la folla ed ho visto 
tanti amici che mi guardavano ridendo e tante belle signore che 
mi   osservavano   curiosamente   attraverso   alle   lenti   degli 
occhialetti. I primi mi hanno rammentato la folla pigiata sotto ai 
funamboli che salgono sul soffitto del teatro per eseguire i loro 
difficili   esperimenti,   e   mi   è   balzata   alla   memoria   la 
considerazione   che   fa  il   popolano   al   vedere   la   vita   dei   poveri 
acrobati esposta al pericolo. Ricordate?

Quer che te dà piacere, poi, è l'artezza

Indove stanno a lavorà' 'sti giochi:

Si quarcuno viè' giù nu' la rippezza!

E a dirvi la verità, non vorrei davvero proprio io, stasera,  venir 
giù dal soffitto di questa conferenza!

Le seconde, le signore, oh! le signore mi hanno ricordato la folla 
elegante che si stringe attorno alla fiala di vetro, ove nuota nello 
spirito   un   mostricino   presentato   dal   Barnum   in   abito   nero   e 
cravatta bianca, come un fenomeno très intéressant.

[63]

Forse, a cercarlo bene, il mostricino c'è; ma se c'è il mostricino, 
manca lo spirito.

Difatti...

(Il   conferenziere   ad   un   signore   che,   sbuffando,   si   dimena  
fastidiosamente su la sedia):

Come?   Che   cosa   dice?   Ah!   Il   manichino?   Scusi   tanto. 
Chiacchierando   lo   avevo   dimenticato.   Ma,   prego,   non 
s'impazienti! Guardi, incomincio subito.

(Qui l'oratore fa un passo indietro, si inchina e con voce solenne 
incomincia):

Quand'è,   o   signori,   che   è   comparso   sulla   scena   del   mondo   il 
manichino?   Quand'è?   Quand'è?   Curiosa   davvero!   Sento   di 
essermi dimenticato di qualche cosa e non riesco a capire di che. 
Ah, per bacco! scusate tanto, nientemeno che m'ero dimenticato 
di bere il bicchier d'acqua di rito.

Io   veramente   non   ho   sete;   ma   siccome   ho   visto   come   tutti   i 
conferenzieri prima di entrare nell'argomento bevano un bicchier 
d'acqua,   io,   ripeto,   non   ho   sete,   ma   per   non   infrangere   la 
consuetudine, giacchè lo bevono tutti, lo bevo anch'io.

(L'oratore   vuota   un   bicchiere,   poi   manda   un   sospiro   di  
contentezza e sorride).

Ah! ora capisco perchè si beve il bicchier d'acqua. Ma davvero 
che questo bicchiere d'acqua mi ha dato una larghezza di vedute, 
una lucidità di mente tale, che incomincio a credere sul serio di 
arrivare   fino   in   fondo   senza   fermarmi   mai   più.   Dunque 
dicevamo?   Ah!   dicevamo:   quand'è,   o   signori,   che   è   comparso 
sulla superficie della terra il manichino? Per rispondere a questa 
dimanda sento il bisogno di ricorrere ad una frase fatta. L'origine 
del   manichino,   o   signori,   si   perde,   pur   troppo,   nella   notte   dei 
tempi. Ed ora, giacchè ci sono, [64] sèguito. Accendiamo dunque il 
lanternino   della   storia,   o   per   dir   meglio,   delle   induzioni;   e 
ricerchiamo questa origine.

Ci sono molti i quali affermano che il manichino c'era già prima 
che il mondo esistesse; e costoro aggiungono che basta gittare lo 
sguardo su tanti quadri, per vedere come su quelle pitture colui 
che si affanna con le braccia spalancate a creare tutto questo po' 
po' di mondaccio birbone, non sia altri che un manichino rivestito 
di stoffe aranciate e azzurre, campeggiante in una bella aureola di 
giallo di Napoli: ma questa può sembrare un pochino sballata, e 
così   pare   anche   a   me.   Non   teniamone   conto.   Scartiamola,   e 
procediamo  diritti   per  la  nostra   via.  Però   prima   di   addentrarci 
nella selva selvaggia delle induzioni, stabiliamo bene una cosa. Si 
conoscono o non si conoscono manichini preistorici? Qualcuno di 
voi potrebbe dirmi che i  manichini preistorici esistono, e sono 
posseduti dal signor Dovizielli1 ma questo sarebbe uno scherzo e 
la   gravità   della   mia   conferenza   ne   andrebbe   perduta.   No,   i 
manichini   preistorici   fino   ad   ora   non   si   conoscono.   Forse   fra 
qualche   mese,   fra   qualche   anno,   la   scienza,   che   progredisce 
sempre nelle scoperte utili, inventerà anche il manichino fossile; 
ed allora sarà il caso di riparlarne: allora Temistocle Gradi ci farà 
sù un bel racconto. Paolo Lioy ci scriverà sopra un articolo per il 
Fanfulla della domenica e un Pascarella dell'avvenire lo illustrerà 
con   una   nuova   conferenza.   Auguro   a   quel   Pascarella  [65] 
dell'avvenire la fortuna di avere innanzi a lui un pubblico così 
colto,   numeroso,   e   gentile   come   questo   che   ora   mi   ascolta. 
Assodato, adunque, come i manichini preistorici non esistano, io 
mi risparmio di sciorinarvi le teorie darwiniane, e vado innanzi.

Assolutamente è chiaro, o signori, che il manichino ha dovuto 
comparire sulla superficie della terra subito dopo che l'uomo nella 
sua qualità di essere ragionevole, e di principe della natura, ha 
sentito il desiderio di possedere qualche cosa di falso somigliante 
al vero, ma che però cotesto vero non riuscisse a raggiungerlo 
mai. Mi spiego. Per ricercare l'origine del manichino, o signori, è 
necessario, logicamente parlando, di ricercare la origine dell'arte. 
Quando, o signori, è nata l'arte nel mondo?

1 Venditore di colori e di manichini, conosciutissimo a Roma.

Belle   dimande   direte,   voi.   Ma   che   sul   serio,   dico,   vogliamo 
credere   alla   storiella   dei   due   amanti   di   Sidone?   All'amante 
maschio che parte proiettando nettamente sul muro l'ombra della 
sua persona, e all'amante femmina che resta, e che vedendo sul 
muro l'ombra del suo innamorato corre a graffiarne il contorno 
con un chiodo o con una lisca? Scioccherie. L'arte è nata con 
l'uomo, e l'uomo non appena è comparso su la scena del mondo, 
ha inteso la necessità, il bisogno ineluttabile dell'arte. E io me lo 
figuro,   quest'uomo   primitivo,   che,   aperti   gli   occhi   alla   luce, 
appena ha cominciato a passeggiare per le vie del mondo, invece 
di   fabbricarsi   un   paio   di   brache   per   ripararsi   dal   freddo,   un 
ombrello,   magari   da   pochi   soldi,   per   difendersi   dalle   piogge 
torrenziali, io me lo figuro, reggendosi con una mano la foglia di 
fico — l'unico tout de même allora di moda — segnare con l'altra, 
su di una pietra non ancora ricoperta di muschi, con una silice 
dura il  [66]  ritratto del suo babbo, della sua mamma e della sua 
innamorata; me lo figuro e lo compiango. Badate bene però, che 
non mi arrischio di metterlo fuori qui questo compianto, perchè 
qui troppi pittori mi ascoltano.  Anzi io qui dirò come l'arte sia 
prepotente bisogno nell'uomo e qualche volta anche nella donna, 
e   sosterrò   come   l'uomo   perfetto   sia   colui   che   dipinge   quadri. 
Solamente   io   spero   che   lor   signori   vorranno   essere   tanto 
ragionevoli da lasciarmi aggiungere all'uomo perfetto che dipinge 
quadri, l'uomo perfettissimo: quello che li compra!

Accertata   adunque   l'esistenza   del   pittore   nelle   prime   epoche 
mondiali,   è   appunto   a   quelle   epoche   che   risale   l'origine   del 
manichino.   Difatti,   ammesso   una   volta   il   pittore,   bisognerà 
logicamente ammettere la differenza d'ingegno di codesti pittori. 
E, se ci sono pittori a corto di moneta, ora che governi, comuni e 
Provincie   Dio   solo   sa   quanto   spendono   e   spandono   per 
proteggere l'arte e gli artisti; se vi sono pittori con le tasche vuote 
ora che si pagano migliaia e migliaia di lire pochi palmi quadrati 
di tela dipinta; ma figuratevi quali eserciti interminabili di pittori 
affamati   han   dovuto   passeggiare   sulla   superficie   della   terra 
quando   non   esistevano   nè   governi,   nè   comuni,   nè   provincie; 

quando   non   c'erano   Accademie   entro   le   cui   pareti   si 
raccogliessero le speranze migliori dell'arte; quando non c'erano 
mecenati; quando ancora non eran nate quelle famose lotterie per 
vendere   i   rimasugli   delle   Esposizioni;   quando   non   c'erano 
negozianti di belle arti; quando, o signori, non esistevano neanche 
gli americani, poichè a quell'epoca l'America ancora non era stata 
inventata.

Concludiamo.   Ammesso   il   pittore,   abbiam   dovuto  [67] 
logicamente  ammettere  il  pittore   affamato.   Ammesso  il   pittore 
affamato, il problema dell'origine del manichino è risoluto.

A me par di vederlo cotesto sventurato inventore. Un giovinotto 
alto   e   largo   quattro   volte   me,   con   una   folta   capigliatura   nera, 
spiovente sulle sue spalle quadrate con una barbettina a pizzo sul 
mento. A me par di vederlo, cotesto pittore allupato dell'antichità, 
con le mani strette nervosamente su la pancia vuota, passeggiare a 
passi concitati innanzi alla porta del suo studio. Figuratevi che 
studio! Una capanna immensa costruita coi rami di quegli alberi 
che ora si vedono verdeggiare soltanto negli scenari delle operette 
fantastiche.   Mi   par   di   vederlo   passeggiare   e   mi   par   di   udirlo 
bestemmiare in sanscrito, come un turco, perchè il modello da lui 
fissato non arriva ancora.

«Per gli Iddii immortali!...» è il pittore allupato che parla ed io 
traduco liberamente; «per gli Iddii immortali! Quel birbante di 
modello questa non me la doveva fare. È vero che gli son debitore 
di parecchie lire sanscrite; ma non gli ho io forse promesso di 
pagarlo   ad   usura   quando   il   mio   quadro   otterrà   il   lauro   della 
vittoria laggiù nella foresta delle sigillarie ove si terrà la prima 
esposizione mondiale? La stessa cosa ho promessa al padrone di 
studio,   all'oste,   al   negoziante   di   colori,   al   corniciaio,   che   mi 
porterà qui fra non molto una bella cornice di felce dorata, e tutti 
costoro accondiscesero, e come possono si danno moto perchè il 
mio   quadro   abbia   successo;   e   tu   solo,   vile   ciociaro   dell'Iran, 
birbante di un modello, tu solo, mentre tutti si danno moto perchè 
il mio quadro abbia successo, tu solo, mentre tutti si danno moto 

non [68] vuoi star fermo? Va, sciagurato, anche senza il concorso 
della tua persona il mio quadro sarà finito ugualmente!». Questo 
mi   par   di   sentir   dire   al   pittore   sanscrita   e   mi   par   di   vederlo 
rientrare nel suo studio; mi par di vedergli adattare intorno a un 
bastone gli indumenti primitivi, che doveva indossare il modello, 
stringerli   con   una   fune,   rannodarli,   allargarli,   dargli 
approssimativamente   la   parvenza   di   una   forma   umana,   e 
cominciare poi tranquillamente il lavoro.

Non altrimenti, signori, è nato il manichino. Così.

Però codesto manichino come lo abbiam visto ora uscire dalla 
fantasia del pittore famelico, non era se non un germe, non era 
che un embrione del manichino da noi ora conosciuto. Che lungo 
viaggio ha dovuto egli fare, prima di acquistare quella perfezione 
di forme, quella gravità di movimenti che lo fa somigliare così 
bene   all'uomo   pensante!   Quale   lunga   evoluzione   dal   pittore 
affamato che lo intuì, fino a giungere a frate Bartolomeo della 
Porta da cui egli ebbe l'ultimo tocco!

E, nella lunga evoluzione, nel lungo viaggio molte altre razze di 
manichini   nacquero   e   si   sbandarono   qua   e   là   per   il   mondo, 
abbandonando il grosso della turba che sempre, sotto ogni stella, 
seguì   la   fortuna   dell'artista.   Alcuni   non   contenti   di   somigliare 
all'uomo per le forme, vollero somigliare all'uomo anche per la 
parola.   E   abbandonarono   i   facili   trionfi   dell'immobilità,   per   la 
difficile arte di Talia, e corsero il mondo empiendo di cose strane 
con la loro voce ridicola, che vollero dare ad intendere di avere 
acquistata, le anguste e sudice scene dei teatrucoli di legno. Ma 
come scontarono amaramente la fregola del parlare e l'ambizione 
della gloria! Di grandi  [69]  e forti che erano, divennero piccini, 
mingherlini, malaticci; abituati alla luce viva dello studio furono 
costretti a star pigiati, al buio, entro i cassoni dei loro padroni, 
l'uno   sull'altro,   come   le   sardelle;   avvezzi  alle   piene   lodi   e   ai 
complimenti   di   quanti   li   riconoscevano   nei   quadri   dipinti   dai 
professori più illustri, furono obbligati a subire l'ignominia della 
folla, che gittò loro, ridendo, sul muso ammaccato dai patimenti e 

dalle   sofferenze   il   nome   ingrato   di   burattini.   Altri   vollero 
ricoprire le loro persone di abiti scintillanti d'oro e di porpora; 
vollero ornare le loro teste di corone gemmate; ma a qual prezzo 
dovettero acquistare tali ornamenti! Chiusi nelle vetrine dei musei 
ove non hanno accanto se non mummie, uccelli impagliati, mostri 
nuotanti   nello   spirito,   oh!   come   debbono   ripensare   con   dolore 
all'allegra dimora che abbandonarono! Altri più superbi, chiesero, 
oltre allo scintillìo delle  vesti e al fulgore  delle corone, anche 
l'omaggio e la venerazione, e salirono su gli altari.

Eppure,   fra   i   manichini   sbandati,   ve   ne   sono   anche   dei   più 
disgraziati   di   costoro.   Ricordate,   nelle   fiere   di   provincia,   quei 
poveri   manichini   costretti   a   servire   da   bersaglio   ai   tiratori 
novellini? Che orrore! E quelli altri che, senza averci nè colpa nè 
peccato, sono esposti nei  gabinetti storici sotto i nomi  dei più 
terribili malfattori, non vi hanno mai intenerito?

Avete mai visitato quei gabinetti?

Fuori, al chiarore rossiccio delle padelle di sego che fumigano, 
insozzando   i   tabelloni   su   cui   stanno   dipinte   storie   orribili   di 
sangue,   il   povero   saltimbanco   passeggia   gridando   con   la   voce 
rauca dal sonno e dal digiuno: «Non si lascino rincrescere! Dieci 
centesimi non sono la rovina di una famiglia, [70] nè la morte di un 
individuo. Favorischino in del nostro gabinetto indovechè noi ci 
andiamo a mostrare venti e passa assassini uno più interessante 
dell'altro.   Osserveranno   il   terribile   brigante   Stoppa,   il   terribile 
Falsacappa,   il   terribile   Ninco-Nanco   e   in   ultimo   passeranno   a 
osservare   il   terribile   Tropmann.   Quest'ultimo   lo   vedranno,   o 
signori, vita natural vivente, come me, come lui, come voi. Lo 
vedranno doppo di avere ucciso venti e passa individui fra maschi 
e femmine nonchè altri delitti ferocissimi, lo vedranno quando la 
mano della giustizia sta per colpirlo; ma il malfattore si butta in 
del   fiume   per   salvare   col   suo   proprio   noto   la   sua   propria 
esistenza. Ma la mano della giustizia lo colpisce, la mano della 
giustizia lo rattrappa, la mano della giustizia lo piglia, lo lega 

come un Cristo e lo conduce in questo nostro gabinetto, ove noi, 
o signori, abbiamo l'onore di presentarvelo».

Qualche raro visitatore, gittando i due soldi nel bacile di stagno 
ammaccato, entra nel gabinetto. I poveri manichini, al chiarore 
fioco di pochi lumi, stanno allineati su di un tavolaccio sudicio: 
chi stringe una lama, chi brandisce un'accetta, chi impugna una 
pistola, chi si stringe al petto un fucilacelo arrugginito. Poveri 
manichini!   costretti   là   dentro   a   rappresentare   la   parte   del 
malfattore e del brigante mentre in fondo poi chi sa che bravi e 
che onesti manichini saranno.

Vedete:   certe   volte,   riflettendo   alle   orribili   torture   alle   quali 
vengono assoggettati, io non vi so dire quanto dolore provi nel 
pensare come ancora non si sia fondata una società di protezione 
per i poveri manichini. Ce ne son tante; ce ne potrebbe essere ben 
una anche per loro.

[71]

Figuratevi! Voi bella e gentile signora quando andate dal vostro 
guantaio   non   vi   siete   mai   sentita   agghiacciare   il   sangue   nelle 
vene, al vedere quella mano nera, quella mano rossa, che penzola 
su   l'insegna,   pensando   a   quel   povero   manichino   a   cui   l'hanno 
strappata?

E   quando   passate   innanzi   alle   vetrine   dei   parrucchieri,   non   vi 
siete   mai   sentita   spezzare   il   cuore   nel   petto   al   vedere   quelle 
povere figurine di manichini così belle, così giovani, e già così 
tanto   infelici!   costrette   a   girare   eternamente,   come   un   pollo 
infilzato   allo   spiedo,   fra   i   vasetti   di   pomate   e   di   balsami 
miracolosi? Quelle povere figurine hanno tutte, sul volto dipinto 
di cinabro, il sorriso; ma quel sorriso che hanno sui labbri non lo 
hanno nel cuore.

Ma noi abbiamo già troppo a lungo discorso dei manichini che 
abbandonarono lo studio. Lasciamoli ai loro rimorsi e fermiamoci 
a   parlare   del   manichino   rimasto   ognora   fedele   all'artista   nella 
fausta sorte e nella ria.

Proprio così; poichè, o gentili dame che mi ascoltate, non crediate 
che   nello   studio   si   rida   sempre.   Nello   studio,   purtroppo,   si 
succedono talvolta giorni di dolore e di scoraggiamento.

Oh! in quei giorni come è triste quello stanzone che voi, dame 
gentili, vi figurate  sempre come la  sede della spensieratezza e 
dell'allegria!   Allora,   su   l'ampio   finestrone,   batte   assidua   la 
pioggia;   nell'aria   non   s'odono   più   le   vibrazioni   sonore   della 
chitarra, di cotesto scacciapensieri dell'artista; sul tavolino i fiori, 
colti   nel  prato,  diventano  un   mucchio  di   erbaccia  fradicia;  sui 
quadri   la   polvere   oscura   le   tinte;   sulla   tavolozza   i   colori 
induriscono,   e   persino   il   vecchio  [72]  orologio   si   dimentica   di 
battere   l'ora   del   pranzo!   Nello   stanzone   s'ode   l'eco   d'un 
picchiettare assiduo, d'un martellare nervoso. È un giovinotto che 
nelle   stanze   terrene   tormenta,   con   la   punta   d'acciaio,   il   seno 
bianco di una Venere di marmo. E l'acqua cade sempre sui vetri, 
attraverso   ai   quali   si   disegnano   languidamente   i   colli   lontani 
affondati nella nebbia grigia che ricopre gli orti e i pometi.

Allora,   il   pittore,   solo   nello   studio,   sdraiato   sopra   un   divano 
ricoperto   di   stoffe   orientali,   dai   cui   angoli   escono   bioccoli   di 
borra,   fumando   nella   vecchia   pipa,   che   gorgoglia   rocamente, 
mentre il fumo sale, come un nastro, in alto, verso la tela, tesa a 
celare lo sconcio rincorrersi delle travi, sulla tela ove s'allungano 
le   macchie   nerastre   dell'acqua,   va   dietro   con   la   fantasia   alle 
visioni dell'avvenire. A lui appaiono i meriggi assolati e le biade 
mature   sotto   l'azzurro   purissimo   delle   giornate   di   luglio;   a   lui 
appaiono le fantasime della gloria che gli porgono con le braccia 
ignude corone di lauri; tutto quanto v'ha di bello e di lusinghiero 
appare alla fantasia dell'artista: anche l'esposizione mondiale di 
Roma! Poi, l'incantesimo cangia, all'azzurro succede il nero e allo 
sguardo sbarrato del pittore appare un lungo e squallido corridoio, 
ove si allinea una fila di lettucci; poi un carro nero che va sulla 
via fangosa fra due filari di cipressi bruni mentre nell'aria muore 
l'ultimo   rintocco   dell'Angelus.   Allora   egli   si   scuote,   gitta   sul 
tavolino ingombro di libri, di versi, di tavolozze, di penne e di 

pennelli,   la   pipa   spenta   e   gira   lo   sguardo   in   un   angolo   dello 
studio, ove il manichino sta impassibile ad osservare. Oh! allora 
chi mi sa dire i muti colloqui che avvengono fra il manichino e 
l'artista?

[73]

Chi mi sa dire tutto ciò che egli in quei momenti confida al suo 
fedele compagno?

Ma il manichino non parla.

Guai se così non fosse.

E che direste voi se un manichino indiscreto e ciarliero, vi venisse 
a raccontare gli amori di un professore bianco per antico pelo con 
una   gentile   modella   dalle   trecce   nere   cadenti   voluttuosamente 
sulla stoffa di un cuscino giallastro, e se venisse a raccontarvi le 
pose, i gesti, i corrugamenti di ciglia di un artista innanzi allo 
specchio, per istudiare un discorso da improvvisarsi più tardi in 
un Circolo artistico, in un Congresso artistico o innanzi a una 
bara bagnata di lagrime e ricoperta di fiori? Ma il manichino è 
discreto, il manichino non parla.

Ma sapete che scenette deliziose avverrebbero se il manichino 
parlasse!

Per   esempio,   incontrate   per   via   un   artista,   e   voi   naturalmente 
fermandolo gli domandate: — Come va?

— Benone! — vi risponde lui tirandosi i peli radi della barbetta 
mefistofelica.

— Che fai?

— Lavoro.

— E il quadro?

— Quello piccolo? L'ho venduto.

— E quello grande?

— Ah, quello grande non ci penso neppure a venderlo.

— Come? Non pensi a venderlo?

—  No;   perchè  quello  grande   l'ho  fatto  per  me.  Ho  venduto  il 
piccino a un americano per ventimila lire. È poco, lo so; ma glie 
l'ho dato perchè la galleria in cui sarà esposto è una galleria di 
primo ordine; ci sono Meissonier, Gérome, Laurens, Makart. Via, 
si [74] sta in buona compagnia. D'altronde, anche ventimila lire per 
un quadrettino non sono poche: capisco ciò che vuoi dirmi; ma, 
sai, i tempi sono cattivi...

— Davvero. Guarda, giusto ora sta per piovere, ciao!

Che direste se il manichino di quel pittore vi venisse a rivelare 
che il quadro venduto all'americano per ventimila lire, invece di 
stare   esposto   nella   galleria   di   New   York,   sta   sepolto   in   un 
armadio, nello studio, preda dei topi e delle tignuole?

E   che   direste   se,   per   esempio,   vedendo   passare   un   professore 
serio serio, impettito nell'abito nero, superbo del suo cappello a 
cilindro lucente tra la folla dei cappellini a cencio, coi nastri delle 
commende all'occhiello; che direste se un manichino vi venisse a 
dire, come lui quel professore lo abbia conosciuto quando, con la 
camicia che gli usciva dalle maniche rotte della giacca, urlava 
contro le Accademie, e quando, non potendo altrimenti dileggiare 
quelle istituzioni, di cui ora è orgoglioso di far parte, chiamava il 
suo cane col titolo di professore?

Ma il manichino, signori, è discreto, il manichino non parla. Ed è 
per questo che, quando la porta dello studio non s'apre ai colpi 
reiterati delle amiche e degli amici egli sta nello studio. Sta nello 
studio  perchè   non  dirà  a  nessuno  se  una  macchina  fotografica 
prese il posto della tela sul cavalletto; nè farà sapere a nessuno se 
un quadro sarà accarezzato da un pennello e firmato da un altro.

Però, o signori, non tutti i manichini sono manichini, e come tra 
gli   uomini   così   anche   fra   i   loro   ve   ne   sono   di   quelli   che 
disonorano la loro razza.

Costoro   hanno   vita   dolorosissima:   randagi   d'indole,   vanno 
vagando   senza   posa   da   questo   a   quello  [75]  studio;   feroci   e 
maneschi,   sovente   attaccano   briga   con   l'artista,   e   non   giovano 
cure e castighi per farli uscire da quella via di perdizione.

Io ne ho conosciuto uno di cotesti sciagurati. Che brutta figura! 
Scommetto   che   se   l'aveste   incontrato   per   via,   gli   avreste   dato 
l'orologio e il portafogli, purchè vi avesse lasciata salva la vita. 
Aveva sul muso i tratti caratteristici del delitto, così bene marcati 
che io son certo che se il professore Lombroso lo avesse visto, 
non   dico   tastato,   lo   avrebbe   giudicato   come   il   prototipo   del 
manichino   delinquente.   Di   star   fermo,   non   volea   saperne.   Vi 
lasciava incominciare un lavoro; poi, quando vi vedeva a lavoro 
inoltrato, crac, faceva un movimento brusco e addio pieghe, addio 
lavoro.

Lo mettevate ritto nella posa del guerriero che ritorna vincitore? 
Dopo cinque minuti, il guerriero vincitore si metteva a sedere. Lo 
atteggiavate seduto, nella posa del Tasso, che declama i suoi versi 
alla   sorella   del   duca   di   Ferrara?   Dopo   aver   letto   appena   due 
ottave Torquato Tasso si gettava in terra. Lo mettevate seduto in 
terra, nella posa dell'onesto agricoltore, che si riposa dalla fatica 
lunga della giornata o nella posa del gladiatore moribondo? Dopo 
pochi istanti, l'onesto agricoltore si stendeva lungo sul pavimento 
a   dormire   e   il   gladiatore   moribondo   era   morto.   Io   ho   visto, 
signori,   dei   pittori   perdere   la   pazienza,   afferrare   un   bastone   e 
suonar giù botte da orbi. Come dire al muro!

A  un   pittore,   che   gli   assestò   un   colpo   di   bastone   sul   cranio 
spelato,   egli   rispose   gittandosi   vigliaccamente   per   terra   e 
allungandogli con la gamba legnosa un calcio sul volto che, se lo 
pigliava in pieno, lo spediva al Creatore.

[76]

Pure, io non li odio cotesti poveri manichini degenerati, perchè 
penso che il loro pervertimento è causato dall'organismo loro e 

dalla loro costruzione, e ripeto con Seneca:  Fatis agimur cedite 
fatis!

Del resto, se vi sono manichini delinquenti e perversi, oh! infinito 
è   il   numero   di   quelli   buoni,   fedeli,   incapaci   di   recare   il   più 
piccolo danno ai loro padroni.

Una notte, i ladri salirono in uno studio per rubare. Al chiarore 
freddo della luna, che battendo sui vetri del finestrone illuminava 
languidamente   la   stanza,   videro   in   fondo   ad   essa   un   antico 
romano che vegliava, e fuggirono. Signori, quell'antico romano 
che vegliava, era un manichino.

Potrei citare centinaia di fatti comprovanti la bontà d'animo, il 
coraggio e le rare doti del manichino; ma non voglio dilungarmi 
troppo, e ne citerò uno solo rimasto pietosamente scolpito nella 
memoria   di   quanti   ne   furono   testimoni.   Nel   dicembre   del 
milleottocentosettanta, quando il Tevere dilagando per le vie di 
Roma fu cagione di tante sventure, uno scultore era restato chiuso 
dalle acque nel suo studio.

La via Flaminia era allagata; e il fiume trasportando alberi divelti 
dalle lontane campagne, carogne di buoi e di pecore, e frantumi di 
capanne urtava schiumando su gli stipiti marmorei della Porta del 
Popolo.

Lo   scultore,   spintovi   dall'incessante   salire   delle   acque,   era   già 
salito   a   sua   volta   sopra   un   armadio,   e   stava   aspettando 
angosciosamente la morte, quando udì venire dalla prima stanza 
del   suo   studio   un   rumore   come   di   qualche   persona   che   si 
avvicinasse. Gridò. Nessuno rispose. Ma quando una più forte 
ondata   entrò   nella   camera,   spalancando   mezza   imposta  [77] 
dell'uscio,   egli   vide   il   suo   manichino,   nuotante   placidamente, 
avvicinarsi a lui con le braccia levate e con le labbra sorridenti. 
Un   urlo   di   gioia,   come   non   si   era   mai   più   udito   l'eguale,   da 
quando   i   naufraghi   della  Medusa  videro   su   l'infinito   mare 
biancheggiare una vela, risuonò nello studio, e poco dopo le turbe 
invocanti il soccorso dai tetti delle case di via Flaminia, videro lo 

scultore e il manichino abbracciati strettamente, galleggiare sicuri 
su la furiosa fiumana.

Povero   manichino!   per   opera   sua   lo   scultore   fu   conservato 
all'onore   dell'arte   e   alla   speranza   dei   creditori;   ma   lui   morì 
fradicio. E la sua lunga agonia non fu neanche confortata da un 
cenciolino di medaglia al valore civile!

Ed ora dirigo la mia parola agli artisti.

Vedete:   se   il   manichino   qualche   volta   non   fa   quanto   gli 
domandate, non è che ci metta della cattiva volontà; è proprio 
perchè non può. Dovete anzi pensare che non v'ha cosa meglio 
maneggevole  di lui; anzi, questa  volta proprio si  può dire che 
potete girarvelo come meglio vi talenta e accomodarvelo come 
meglio   vi   piace.   Certo,   però,   che   vi   abbisogna   un   pochino   di 
pazienza e anche un pochino d'occhio; perchè, è uno sbaglio il 
credere che tutti i manichini possano essere capaci delle stesse 
azioni.

Ve ne sono alcuni di forte e solida costruzione, che sdegnano di 
ornare la loro persona coi rasi e coi broccatelli del secolo scorso. 
Ve ne sono altri a cui si richiede invano di chiudere il loro esile 
torace nella corazza brunita del medio evo. Ve n'ha di quelli che 
amano la posa eroica e di quelli che [78] prediligono la posa umile. 
Ve   ne   sono   moltissimi   che   non   possono   posare   se   non   seduti 
mollemente sui morbidi cuscini dei ricchi e malinconici sedioni 
medioevali.

È   vero,   pur   troppo,   che   esistono   manichini   senza   carattere, 
sempre   disposti   a   posare   indifferentemente   e   per   Dio   e   pel 
Diavolo, per san Michele Arcangelo e per quello che gli sta sotto. 
Ma se vi sono manichini di questo stampo, non sono tutti così: se 
ne trovano anche di quelli che hanno un carattere, una fede, una 
coscienza: e i secondi sono di gran lunga più numerosi dei primi.

Alle volte non potete immaginare a quali torture si assoggettino i 
poveri manichini, costretti dai loro padroni a raffigurare cose e 
persone da essi odiate, da essi non sentite. Io ho conosciuto un 
valente   acquarellista   che   volle   costringere   il   suo   manichino   a 
posargli   nientemeno   che   da   tomba   di   Cecilia   Metella   e   da 
acquedotto della campagna romana, e il poveretto piegò la sua 
persona   a   raffigurare   quei   bruni   ruderi   della   civiltà   latina;   ma 
quali  spasimi, quali  dolori  non deve  aver provato quel povero 
manichino?

Io   non   conosco   pena   maggiore   di   quella   di   veder   soffrire   un 
povero manichino.

Egli è là, nella posa da lui non sentita, e non amata; è là muto, 
con   gli   occhi   sbarrati,   con   la   faccia   pallida,   con   le   dita 
nervosamente   contratte,   e   soffre   in   silenzio   senza   mandare   un 
lamento; solo di tanto in tanto s'ode uno scricchiolìo. Il pittore si 
stizzisce ed egli sgranchite le giunture ritorna immobile. Chi sa 
mai quali torture affliggono quella testa di legno? Chi può dire 
quali   tristi   pensieri   passino,   s'affollino   in   quella   figura 
all'apparenza   così   calma  [79]  e   paziente?   Chi   sa   quanti   poveri 
manichini,   malati,   cagionevoli   di   salute...   Già,   poichè,   non 
crediate, o signori, che il manichino non abbia anch'egli le sue 
malattie. Ne ha due fierissime: la calvizie e la debolezza.

La prima è incurabile, però non è mortale; la seconda è mortale, 
ma per compenso la si può curare facilmente. Il rimedio a codesto 
male, voglio dire alla debolezza, è il medesimo oggidì tanto in 
voga. Ma non crediate che il manichino se ne serva ora solo che 
viene indicato su le quarte pagine come la panacea universale. 
Quando   il   ferro,   o   signori,   non   era   ancora   conosciuto   come 
efficacissimo rimedio, egli lo aveva già da lungo tempo nelle sue 
medicine. E bisogna vedere, quali effetti miracolosi produca il 
ferro negli organismi malati dei manichini. Io, o signori, ne ho 
visti alcuni infermi al punto da non reggersi sui piedi, io li ho 
visti, subito dopo aver ingoiato un palo di ferro, risorgere forti e 
robusti come per miracolo.

E bisogna vedere con quale stoicismo essi si assoggettano alle più 
difficili operazioni!

A   un   povero   manichino   s'era   infradiciato   l'omero.   Rimasto 
abbandonato   per   parecchio   tempo   in   una   cantina,   l'umidità   gli 
aveva intaccato i tessuti e minacciava di incancrenirgli il torace.

Fu deciso di segargli il braccio.

Cosa incredibile! Durante la difficile e dolorosissima operazione 
non un lamento uscì dalla sua bocca, non uno sguardo doloroso 
contristò la sua faccia serena. E notate che non si era adoperato 
neanche il cloroformio!

[80]

SIGNORE, SIGNORI,

Il tempo fugge e già che, fortunatamente per voi, siamo ormai 
vicini   al   termine   di   questa   mia   chiacchierata,   permettetemi   di 
enumerarvi talune di quelle opere alle quali il manichino si gloria 
di aver dato origine.

Nelle arti belle, quando non sono brutte, egli ha ispirato quadri e 
statue   in   grandissimo   numero,   sì   che   sarebbe   impossibile   il 
contarle.

Nell'arte dei capperi ha ispirato al maestro Fétis «Il Manichino di 
Bergamo», un'opera comica di grande interesse nella storia del 
melodramma, perchè il suo autore scrivendola tentò per la prima 
volta di introdurre sul palcoscenico brani di musica scritti in note 
e   parole.   Nel   campo   letterario   ha   dato   il   modo   a   Guglielmo 
Teodoro Hoffmann, il simpatico narratore di istorie incredibili, di 
scrivere   una   delle   sue   più   belle   pagine   raccontando   l'amore 
ardente di uno studente di Gottinga per un manichino. Sulla scena 
di prosa il manichino ha avuto anche i suoi trionfi. Vi sovviene 
della farsa deliziosa «Il modello di legno?» Nella poesia egli ha 

pagine splendide e pagine sublimi e pietose ha nella forte e sana 
letteratura popolare. Ricordate la dolorosa e commovente istoria 
di quel povero pittore, il quale «per dispiaceri amorosi e anche 
più per l'esposizione, muore barbaramente suicidandosi con le sue 
proprie mani»?

Ve la dirò dal principio:

V'era un giovin di buona famiglia

Il quale, Peppino nomato

Che all'età di vent'anni arrivato

Si decise di fare il pittor.

[81]

La famiglia sua propria e i parenti

Gli dicevano no ad ogni costo;

Ma Peppino fuggì di nascosto,

Per studiare soletto da sè.

Era il tempo dell'anno passato

Quando v'era la gran discussione

Sul palazzo dell'esposizione

Che a novembre s'aveva da aprir.

Ma che invece per molte ragioni,

E anche più, perchè ancora quel sito

A novembre non era finito.

Si decise di aprirlo più in là.

E Peppino pensato il suo quadro

Ch'è la morte del conte Ugolino

Lo dipinse e al suo proprio destino

Lo mandava nell'esposizion.

Ma in quel tempo s'infiamma d'amore

D'una vaga, gentil damigella,

Che faceva il mestier di modella

E la volse per forza sposar.

Da principio fu sempre fedele

A Peppino la vaga sua sposa,

Ma più lardi poi fu un'altra cosa;

Sciagurata! Lo volse tradir.

Chè di lui un amico sincero,

Che fu poi un gran traditore,

Pria gli tolse la pace e l'onore,

Poi fu causa di gran crudeltà.

Ma intanto si apre il palazzo

Con le opere all'esposizione.

Interviene la gran commissione

Con i corpi dell'autorità.

E la morte del conte Ugolino

Vien da tutti i giornali lodato.

Il gran premio gli vien decretato,

Ma nessuno lo vole comprar.

[82]

Ma la sera in cui stava al quint'ordine

Dell'Apollo, nel mese passato,

Col biglietto d'onor d'invitato,

Viene e bussa il suo fido portier.

E gli reca un tremendo dispaccio,

Dove lui vi rompe il sigillo.

Cade in terra facendo uno strillo,

Che anche i sassi ne senton pietà.

Quando s'alza che torna in sè stesso

Corre a casa e che trova? La moglie

Che gridando fra orribili doglie

Di due figli lo fa genitor.

Lui li prende e li guarda i visetti

E li vede che sono il ritratto

Di colui che compiva il misfatto

Di quel vile del suo traditor.

E fu allora che ai gran dispiaceri

Del suo quadro, nonchè la consorte,

Lui decide di darsi la morte

Suicidando se stesso da sè.

E impugnato un tubetto di biacca.

Lo sorbiva piangendo, e tapino

Ed in braccio del suo manichino

Lui moriva fra grandi dolor.

SIGNORE E SIGNORI,

Nei secoli venturi molte cose nuove compariranno nel mondo, 
moltissime altre dilegueranno; ma il manichino, o signori, non 
potrà   mai   perire  perchè  sta  troppo  saldamente  piantato  su  due 
basi, dalle  quali nessuna forza umana  lo potrà  mai  rovesciare: 
sull'economia   e   sulla   morale.   Sull'economia?   Eh!   Dio   buono, 
finchè   il   mondo   sarà   mondo,   esisteranno  [83]  pittori;   finchè   vi 
saranno pittori, siatene certi, vi saranno sempre pittori affamati, e 
fino a che vi saranno pittori affamati vi sarà il manichino. Sulla 
morale?   Eh,   lo   so   bene   che   verranno   tempi   in   cui   i   procaci 
atteggiamenti degli ignudi dei modelli e delle modelle che non 
son sempre modelle di virtù, pervertiranno i popoli; e allora il 
manichino   si   allontanerà   in   volontario   esilio;   ma   quando   gli 
uomini e, forse, le donne torneranno a chiedere nei quadri e nelle 
statue   i   concetti   seri   e   pensati   e   la   nota   classica,   allora   egli 
ricomparirà a domandare il suo posto. Allora la folla delle damine 
che si raccattano il gonnellino, la processione dei conti e delle 
contessine, l'esercito dei  cavalieri  della rosa  e dei  moschettieri 
che fumano la pipa, che si arricciano i mustacchi e che alzano il 
bicchiere, gli sciami  languidi  e  dinoccolati  degli  incroyables  e 
delle  merveilleuses  fuggiranno,   con   le   loro   smorfie   e   i   loro 
sdilinquimenti, e il manichino avvolto nelle rigide pieghe del suo 
mantello   ricomparirà   vittorioso.   E,   spazzato   via   tutto   quel 
ciarpame di velluti, di rasi e di sete, di nastri, di frange e di trine, 
sarà lui, il manichino, che si pianterà fiero e gagliardo sulle travi 
rotte e cadenti del ponte Sublicio a rattenere l'impeto delle orde 
etrusche invadenti l'antica Roma; sarà lui che si coprirà il capo 
ordinando che i suoi figliuoli sien tratti al supplizio; sarà lui che 
stenderà il braccio sui carboni ardenti, innanzi alla faccia barbuta 
del   re   Porsenna;   sarà   lui   che,   avvolgendosi   nella   toga   bianca, 
cadendo   trafitto   a  morte   in   Senato   sotto   la   statua   di   Pompeo, 
esclamerà   dolorosamente   con   l'eloquenza   del   gesto:   —  Tu  
quoque Brute, fili mi: sarà lui infine che, ramingo per le terre 

d'Italia, cieco e vecchio, andrà supplicando la pietà dei passanti, 
mormorando  [84]  col   gesto   triste:  Date   obolum   Belisario!  E 
quando sulle rovine dei bassi tempi sorgerà il gentil fiore azzurro 
dell'ideale, sarà lui, il manichino, che ritornerà di Terra Santa a 
cavallo d'un caval a riabbracciare la sua donna che lo attese per 
ben sette anni sul verone del maniero avito. Lui scenderà cinto di 
maglia nel torneo di Tolosa, e galopperà su un leardo pomellato, 
con la salda lancia in resta; lui, col liuto su la schiena, cacciato in 
bando, s'aggirerà solingo e pensoso nella selva bruna, fuggendo 
ogni chiaror fuor che la luna! Lui, infine, salirà trepidante, fra il 
fogliame verde scuro dell'edera, sopra il veron di gotica torretta, e 
lassù si stringerà al petto la castellana infedele, mentre la scaletta 
di seta oscillerà lievemente, nel bujo, baciata dalla tepida e dolce 
aura notturna!

E poi, o signori, dalla scimmia non dirò che ci siate venuti voi; 
ma io ci son venuto di certo. Chi potrà dire che cosa verrà dal 
manichino?

Forse nelle lontane epoche dell'avvenire, egli saprà rimediare al 
malanno che ora lo affligge, la calvizie, e saprà ornare di una 
bella barbettina bionda le sue gote pallide. Forse allora, egli avrà 
non   più   nelle   vuote   orbite   due   punti   neri   inanimati;   ma   due 
lucenti   e   mobili   occhi,   e   nel   suo   corpo   batterà   un   cuore   ove 
pulseranno onde purissime di sangue. Sarà bene? Non lo credo.

Ah, meglio il manichino di legno che il manichino di carne e 
d'ossa!

Il manichino di legno non vi secca con la sua parola sciocca e 
vanesia, non vi annoia, per divertirvi, zufolandovi all'orecchio le 
ariette e le frasi udite ai concerti e nei teatri, non vi infastidisce 
ripetendovi le discussioni politiche da lui udite fra il fumo dei [85] 
sigari, su le panche dei caffè, non vi punge con gli spilli della 
maldicenza,   non   vi   scaglia   nella   schiena   la   freccia   avvelenata 
della   calunnia,   non   viene   ad   ammirare   i   vostri   quadri   per   poi 
andare a sparlare delle opere vostre, non penetra amicamente nei 
vostri studii a rubarvi i bozzetti. Oh, meglio, meglio il manichino 

di   legno,   credete.   Pure,   la   trasformazione   si   compirà,   e   sarà 
ancora una volta provato l'assioma della dottrina darwiniana sulla 
evoluzione, così detta, perfettiva degli esseri. Verrà un giorno in 
cui anche i manichini si agiteranno a chiedere diritti e guarentigie, 
a vociare discorsi e a unirsi in falange compatta e ordinata per 
soverchiare   le   prepotenti   forze   degli   umani.   In   quel   giorno   il 
pittore sarà costretto dal suo manichino a posargli da modello. 
Forse   allora   i   manichini   invaderanno   i   pubblici   uffici,   le 
università,   il   parlamento,   il   senato,   la   reggia;   e   andranno   a 
scacciare dalle cattedre delle Accademie di belle arti i professori, 
per diventare essi professori a loro volta. Il più onestamente mite 
si   limiterà   a   chiedere   il   grado   di   sottotenente   nella   milizia 
territoriale. I più irrequieti chiederanno di far parte del Circolo 
artistico, e uno di costoro, acclamato dal plauso unanime, seduto 
sul   seggio   presidenziale   avrà   l'onore   di   governare   le   legioni 
artistiche.

Forse uno di loro chiederà al consiglio direttivo il permesso di 
annoiare   il   prossimo   suo   e   terrà   un   corso   di   conferenze   nella 
maggior sala dell'Associazione. E, quel manichino riconoscente, 
inizierà la serie tenendo una conferenza su questo bel soggetto: 
«Cesare Pascarella».

[87]

IN CIOCIARIA

I.

[89]

[91]

Dormivo profondamente, quando alla stazione di Valmontone lo 
sportello   della   vettura   fu   aperto   ed   una   comitiva   di   uomini   e 
donne entrò nel vagone.

Svegliatomi  di   soprassalto  mi   rincantucciai  in  un  angolo  dello 
scompartimento, e con gli occhi socchiusi, mi misi a guardare con 
curiosità   i   miei   nuovi   compagni   di   viaggio   e   le   valige,   le 
cappelliere, le sacche da notte ricamate di lana rossa e gialla, le 
borse di pelle e di tela, i canestri ed i fagotti di tutte le misure, che 
avevan portato con loro.

Un   uomo   sui   sessant'anni,   grasso   e   grosso,   pareva   essere   il 
direttore   della   compagnia,   e   appena   entrato   nella   vettura,   non 
curandosi dei saluti dei vignaroli e dei contadini ch'eran venuti ad 
accompagnarlo fino agliu vapore e gli gridavano: —  Forte, sor  
Piè'!   addio   sor   Piè'!   Stacce   bene,   sor   Piè'!  —   egli   si   mise, 
seriamente, a disporre in alto su la rete le valige più buone ed a 
spingere sotto ai sedili i canestri ed i fagotti. Le ragazze, intanto, 
si litigavano i posti vicini agli sportelli, e ridendo si indicavano a 
dito l'una con l'altra i paesi arrampicati sulle montagne lontane, e 
chiamavano   replicatamente   Peppino   e   Maddalena   perchè 
accorressero   anch'essi   a   vedere,  li   ponti   su   li   fiumi,   piccoli 
piccoli,   e   le   montagne   che   toccaveno   el   celo.   Ma   Peppino   e 
Maddalena non si  [92]  muovevano: seduti strettamente vicini si 
guardavano   negli   occhi,   si   sorridevano   e,   di   tanto   in   tanto,   si 
scambiavano qualche parola.

Mentre   il   treno   correva   afferrai   questo   brano   di   dialogo:   — 
Dimme un po', Peppino, è vero che in certi punti nun se ne vede  
la fine? — E lui, pesando le parole: — Se capisce! Subito che el 
mare fenisce addòve comincia el cielo!

Quando sur un colle apparvero le case di Frosinone, il sor Pietro, 
dopo di aver paragonata la lentezza insopportabile delle diligenze 
con la rapidità fulminea delle ferrovie, si levò la giacca e diede el 
segnale della colazione, durante la quale, i discorsi e i bicchieri di 
vino   rosso   s'incrociarono   con   tanta   abbondanza   che   io   dopo 
appena cinque minuti, già sapevo vita, morte e miracoli del sor 
Pietro, i nomi dei componenti la comitiva, dove andavano, quanto 
tempo avevano deciso di fermarsi in riva al Sebeto, e, perfino, 
che la Guida di Napoli il sor Pietro l'aveva avuta in prestito da un 
parente di papa Pecci.

Verso la fine del pasto interminabile Maddalena, stuzzicandosi i 
denti con un ossicino di pollo, dimandava alquanto preoccupata a 
Peppino: — Ma come sarà che el mare è turchino?

E Peppino con gli occhi lustri, vuotando ancora un bicchiere: — 
Se capisce! In tutto el mondo l'acqua turchina è tutta salata. Il  
mare è tutto salato: dunque lui deve essere turchino per forza.

E s'addormentò.

Finita   la   colazione   sopravvenne   un   po'   di   calma.   Le   donne   si 
levarono i cappelli e il sor Pietro masticando un sigaro forte, che 
non tirava, e lagnandosi del caldo  troppo troppicale, si tolse il 
panciotto.

[93]

Alla stazione di Pofi, metà della comitiva dormiva e il sor Pietro 
sbuffando   si   toglieva   solino,   polsini   e   cravatta,   mandando   un 
accidente a chi aveva inventato tutte quelle porcherie da signori.

Quando, a Ceprano, io lasciai il treno, egli s'era cavata anche una 
scarpa,   accusando  un   forte   dolore   alla   noce   del   piede,   e   s'era 

rimboccate le maniche della camicia, mostrando due braccia nere 
e pelose, come le code di due gatti infuriati.

Dio mio! Che cos'altro si sarà tolto di dosso il sor Pietro, prima di 
arrivare a Napoli?

*

*

*

Sullo spiazzo, dietro la stazione di Ceprano, un legno a cui erano 
attaccati tre cavalli scheletriti, flagellati da nugoli di tafani, stava 
ad arroventarsi al sole; il vetturino, un tipo selvaggio, dalla faccia 
annerita,   dormiva   sopra   un   mucchio   di   fieno,   poco   lungi,   e 
russava profondamente. Altri legni per andare a Fontanaliri non 
v'erano. Mi avvicinai al vetturino e tentai di svegliarlo. Era di 
sonno duro. Allora una contadina, che stava, poco lungi, seduta, 
si alzò, e avvicinatasi al dormiente gli applicò due calci ove finiva 
la sua schiena, gridandogli: —  Arrizzate, Ciccantò', ca s'è fatto  
juorno!

Ciccantonio,   si   alzò   stropicciandosi   gli   occhi   e   la   schiena   e 
facendo brillare al sole, sul collo nero, una filza di medaglie; mi 
salutò   con  un:  ben  arrivato  a   signoria!  e  incominciò   subito   a 
decantarmi   la   comodità   della   sua   carrozza,   la   bontà   de'   suoi 
cavalli   e   la   sua  grannissima   abbeletà  nel   condurli.   Io,   poco 
persuaso della verità di tante lodi, accennai qualche  [94]  dubbio, 
ma egli ribattè: —  Lei, signoria, non indubiti: saglìte e sarete 
insoddisfatto.  —   Ed   io   convintissimo   di   quanto   egli   asseriva, 
comperai quattro arance da una bella ragazza, che vendeva anche 
ciambelle, vino e frutta, e salii nel legno ponendomi la valigia fra 
i piedi.

Ciccantonio saltò in cassetta, tempestò di frustate i cavalli, che 
non   volevano   muovere   il   primo   passo,   sfilò   una   corona   di 
bestemmie di tutte le qualità e dimensioni, e allora le rozze si 
mossero finalmente, e giù di trotto per la via bianca e polverosa 
di Ceprano.

Bel tipo il mio vetturino! Egli bestemmia come un turco, dico 
come un turco perchè si dice così, ma io non credo che i turchi 
siano giunti a tanta perfezione, e a ogni chiesuola che incontra, a 
ogni croce che vede, si toglie il cappello, sul quale tiene legata 
una immagine sacra e grida: — Madonna aiutece!

Lungo   la   via,   ove,   di   tratto   in   tratto,   dalle   siepi,   bianche   di 
polvere,   sbucano   branchi   di   gallinacci,   condotti   da   qualche 
fanciulla alla pastura, incontriamo contadini sui somari che vanno 
al   molino,   mezzadri   che   portano   ad   abbeverare   le   vacche,   e 
lunghe   file   di   donne   che   scendono   verso   Ceprano,   recando   in 
testa pesanti canestre ricolme di ortaglie.

Mi tornano alla memoria li pupazzi der presepio.

Quando   ci   fermiamo   davanti   alle   prime   case   di   Ceprano, 
Ciccantonio s'accosta allo sportello della vettura e col cappello in 
mano,   mi   dice:   —  Simmai   lei   nun   s'incommoda,   metto   lu 
belancino.

— E quanto ci vorrà a mettere questo bilancino?

—  Quanto piace a signoria!  — mi risponde Ciccantonio, come 
un cortigiano antico.

—   Alla   mia   signoria   piace   che   tu   tra   un'ora   ti   trovi   qui   col 
bilancino.

[95]

— Servo a signoria! — replica il vetturino inchinandosi; e dati a 
reggere i cavalli a un ragazzetto, si allontana fischiando.

Io per non saper che altro fare, comincio a girandolare per le vie 
di Ceprano, seguito da uno sciame di ragazzi gialli e verdi per la 
lebbre malarica, credo, e qualcuno forse anche per la fame.

Su la piazza, fuori della Porta, vi trovai il mercato.

Le   venditrici   di   ortaglie   e   di   frutta,   di   grano,   di   pane,   di 
ciambelle, di stoviglie di creta e d'altri utensili famigliari erano 
disposte in lunghe file. Io mi addentrai tra quelle file, e ammirai 

gruppi   di   donne   veramente   stupendi.   Finalmente,   rimasto 
abbagliato dai colori vivaci delle vesti, dei busti, e degli scialli 
smaglianti al sole, sul fondo grigio de monti lontani, entrai in una 
modesta trattoria ove per pochi soldi, mangiai una buona bistecca 
e molte frutta così belle, fresche e saporite che le nipoti di Atlante 
me   le   avrebbero   invidiate.   Poi   seguendo   una   strada   lunga   e 
polverosa, dopo di aver salutato il nome di Dante Alighieri che si 
leggeva scritto vistosamente su l'angolo di un vicolo, ov'era men 
che notte e men che giorno, pervenni in fondo al paese e sboccai 
in una piazza piena di sole e di mucchi di canapa ove sorge le 
cattedrale dedicata a Sant'Arduino.

Più innanzi trovai un piccolo ponte di ferro che serve a traversare 
il Liri, le cui acque allora scarseggiavano. Su la ghiaia lunghe file 
di contadine cantando canzoni piene di malinconia battevano la 
canapa.   Il   paesaggio   lieto   di   sole,   le   donne   che   lavavano   e 
maciullavano   la   canapa,   i   canti   pieni   di   malinconia   mi 
risvegliarono   gl'istinti   poetici,   tanto   che   non   potendo   più 
frenarmi, scesi giù sulla sponda lirica e mi accinsi a scrivere una 
medesima;   ma   avevo  [96]  appena   cavato   di   tasca   il   taccuino, 
quando sentii gridare: — Signoria! Signoria! — Alzai la testa e 
vidi Ciccantonio che  su dal ponte mi faceva cenno di risalire. 
Guardai   l'orologio.   In   luogo   di   un'ora,   senz'accorgermene, 
girando qua e là, ne avevo perdute due. Risalito sul ponte, egli mi 
disse subito ch'era stato sin allora a cercarmi per tutta Ceprano; 
che era tardi, che le salite da superare per andare a Fontanaliri 
erano molte e che bisognava partire senza indugio. Il legno era 
pronto. Innanzi ai tre cavalli era stato attaccato il bilancino, un 
misero cavalluccio bianco, pieno di gobbe e di piaghe e con la 
testa ornata da un pennacchio di penne di cappone.

Rientrai   nella   vettura,   e,   dopo   le   solite   frustate   e   le   solite 
bestemmie, i cavalli partirono al trotto.

*

*

*

Il   caldo   comincia   a   farsi   sentire   molesto   e   Ciccantonio, 
dicendomi: — Lei, permettete? — si toglie la camicia, apre un 
cassetto sul davanti della vettura, ne trae un giubbettino di tela e 
se lo infila. Durante l'operazione, quando il mio vetturino rimase 
col torace nudo, mi sembrò di avere dinanzi agli occhi il tatuato 
di   Birma.   Egli   aveva   nel   mezzo   del   petto   una   larga   incisione 
colorita di blu rappresentante la Santa Casa di Loreto, sotto la 
quale v'era una data: 29 giugno 1855, contornata da una quantità 
di geroglifici; poi sul braccio destro e sul sinistro portava incisi i 
segni   della   Passione,   un   Sacramento   e   una   immagine   della 
Madonna di Loreto.

Quando io gli manifestai la maraviglia che provavo nel vedere i 
suoi tatuaggi, egli mi disse che, dopo essersi fatto  stampà', era 
stato lì lì per rimetterci la pelle. Ora però mostra con orgoglio le 
sue  stampe,  [97]  e spiega  con piacere il metodo che s'usa laggiù, 
alla Santa Casa, pe stampà' li cristiani.

Ecco la spiegazione, che io trascrissi così come ei me la disse: — 
Apprima   ce   passeno   lu   rasore.   Apò,   strignenno   la   pelle,   ce  
passeno via via co' 'na penna d'acciare, su la stampa che ci avo  
fatto   apprima.   Apò   ce   metteno   lo   gnuostro   (inchiostro)   e   la  
fav'ascì'.

Quando egli ebbe finito di parlare, si baciò il braccio sinistro, 
ov'era effigiata la Madonna di Loreto e riprese subito a frustare i 
cavalli, e a bestemmiare.

*

*

*

Di tempo in tempo incontriamo molti carri enormi che vengono 
innanzi lentamente fra nugoli di polvere: trasportano a Roma i 
prodotti dei lanificii e delle cartiere che sorgono su le ripe amene 
e pittoresche del Fibreno e del Liri.

Alcuni di cotesti carri sono tirati fin da dieci e dodici cavalli, 
d'ogni razza e paese, tutti infronzolati da arnesi di metallo lucente 
che brillano al sole.

Le bestie sanno già la via che debbono percorrere, e, mentre i 
carrettieri sono vinti dal sonno, procedono lungo la strada bianca 
al suono monotono dei campanelli, scuotendo i ricchi pennacchi 
multicolori e i grossi fiocchi di lana rossa, che sbattono loro sul 
muso. Giù, in fondo, si levano sul cielo turchino le montagne di 
Sora, azzurre come il mare.

A Colle la noce, ove anticamente era il ponte di confine, fra lo 
Stato Pontificio e il Regno di Napoli, c'imbattiamo in una torma 
di   uomini   e   di   donne   recanti   in   braccio   bambini,   verdi   e 
macilenti.

La   torma   viene   avanti   sotto   l'arsura   del   solleone,   cantando   le 
litanie. Dalle gole inaridite dalla polvere  [98]  soffocante escono 
voci   rauche   ed   affannate.   Un   vecchio   cencioso,   reggendo   una 
croce,   cammina   faticosamente   innanzi   a   tutti   suonando   un 
campanello, e di tanto in tanto, volgendosi a guardare i compagni 
che lo seguono, si ferma e intona le preci.

Domando a Ciccantonio dove vada tutta quella gente ed egli mi 
risponde secco secco: — A Santo Dominico.

— È distante di qui?

— Eh! sicuro!

— E ci vanno a piedi?

— 'Nu poco a piede e 'nu poco cammenenno.

La torma s'era già allontanata d'un bel tratto, quando vidi avanzar 
solitaria una figura scarna e gialla di donna: portava su la testa un 
canestro coperto da un pezzo di panno rosso tutto sdruscito e le 
gambe   di   un   bimbo   vi   penzolavano   fuori:   camminava 
appoggiandosi a un bastone su cui era legato con una corona un 
ramo d'ulivo; e, si sforzava di raggiungere le compagne che si 
allontanavano cantando. Le gettai pochi soldi. Essa si fermò, li 
radunò col bastone, si curvò a stento, li raccolse e, dopo di avermi 
ringraziato con un cenno, seguitò la strada.

La vista di quella poveretta mi mise di malumore. Accesi la pipa 
e per non più vedere mi rincantucciai nel fondo della vettura, e vi 
rimasi fino a quando Ciccantonio non mi indicò, con la punta 
della frusta, un paese su la cima di un monte.

— Che paese è? — gli domandai infastidito.

—  Chello è Verule.  — mi rispose. —  Là ci av'acciso Chiavone 
bon'alema (buon'anima). E in tono patetico mormorò fra i denti: 
— Povero Chiavone!

Gli chiesi se l'avesse conosciuto; ma egli invece di rispondermi, 
si mise subito a dar la voce ai  [99]  cavalli. Decisamente il mio 
vetturino   deve   averlo   conosciuto   molto   da   vicino   il   famoso 
brigante.

Il   paesaggio   intanto   comincia   a   cambiare.   Su   la   destra   le 
montagne vicine mostrano già i fianchi grigi di selce. Su una di 
coteste   montagne   s'aggrappa   un   paese   non   molto   grande.   Un 
antico castello diroccato, che s'intaglia bruno nel cielo sul vertice 
del monte, deve avergli dato il nome di Arce. Ora non si veggono 
più   sui   fianchi   dei   monti   i   lunghi   filari   di   olmi,   sui   quali   si 
appoggiano i tralci verdeggianti della vite, e su la terra smossa le 
pannocchie gialle del granturco; ma sul fondo grigio e ferrigno 
delle rocce, si contorcono freddi e monotoni soltanto gli ulivi.

Passato  Santo   Lauterio,   un   largo   prato   bagnato   dal   Liri,   mi 
giunge alle nari un acuto odore di zolfo. Ne chiedo spiegazione al 
mio vetturino, ed egli accennando un filare di pioppi, mi dice che 
arreto a chelli chiuppi c'è un lago chiamato Zulufraga, ove vanno 
a gettarsi cinque o sei rigagnoli di acqua minerale della quale si fa 
un modesto commercio. Difatti nella notte se ne empiono piccoli 
fiaschi, e a dorso d'asino o sui carretti, all'alba, i venditori la van 
gridando   per   le   vie   d'Isola,   d'Arpino   e   di   Sora,   a   un   soldo   il 
fiaschetto,   come   la   nostra   acqua   acetosa.   I   contadini,   le 
attribuiscono una quantità di speciali virtù, e ne sono avidissimi.

*

*

*

Sulla   sinistra   il   paesaggio   seguita   a   divenire   sempre   più 
selvaggio. Ovunque massi enormi che sembrano dover rotolar giù 
al più lieve soffio di vento. Non più alcuna vegetazione, nè meno 
gli ulivi: solo le ginestre giallissime tra i sassi bianchi e grigiastri.

[100]

Ciccantonio mi addita un'enorme buca sul fianco dirupato di un 
monte.

— Che cos'è? — gli domando.

— Chella, signoria lei, che siete 'struito lo sapete miejo de noi. È  
tutta robba vulcaneca — Egli mi risponde e mi narra una lunga 
serie di cose straordinarie, tutte, s'intende, a proposito della grotta 
che   qui   chiamano  fossa   agliu   monte;   e   finisce   col   dirmi   che 
gettandovi dentro un'arancia, questa dopo aver girato per lungo e 
per largo nel ventre della montagna, finisce con lo sbucare nel 
lago di Zulufraga.

Io, lo confesso con vergogna, avevo ancora una arancia, l'ultima 
delle   quattro,   comperate   a   Ceprano,   ma   in   luogo   di   tentare 
l'esperienza mentre la salita incominciava a farsi ripidissima e i 
cavalli,   fra   gli   urli   e   le   bestemmie   di   Ciccantonio   che   si 
perdevano a valle, arrancavano disperatamente, l'ho mangiata.

*

*

*

Il sole cadeva dietro le case di Banco quando io con l'ossa rotte e 
bianco   di   polvere,   entrai   in   un   paesuccolo   nero,   sul   sommo 
sassoso d'un monte vestito di ulivi, di querce e di frassini. Ero 
giunto a Fontanaliri.

[101]

[103]

II.

Un  po'  prima   dell'anno  mille   era   signore   di   Sora   un   tal   conte 
Pietro, uomo di pessima vita. San Domenico lo andò a visitare, e 
il  tiranno, tócco dalla  divina  misericordia, gli si gettò ai  piedi 
chiedendogli la benedizione. Il Santo lo benedisse e lo abbracciò, 
e allora il conte Pietro gli parlò così: — Tu mi hai ridonato la 
divina salute; dimmi ora che cosa posso fare per ricompensarti.

E San Domenico, il quale non pensava ad altro che a fondare 
conventi e già ne aveva fabbricati o fatti fabbricare non so quanti 
in   Umbria,   nella   Sabina   e   nell'Abruzzo,   gli   rispose   subito:   — 
Edifica un monastero. — Egli annuì, e l'indomani il Santo ed il 
conte galoppavano su due cavalli nei dintorni di Sora in cerca del 
sito più adatto alla costruzione della badia; e galoppa galoppa, 
quando   arrivarono   colà   ove   le   limpide   acque   del   Fibreno   si 
gettano in quelle del Liri, San Domenico fermò il cavallo e disse 
a Pietro: — Ecco il luogo.

—  Fiat!  — rispose il conte, e mentre il Santo se ne partiva per 
monte   Montano   a   sorvegliare   i   lavori   di   un'altra   abbazia,   egli 
incominciò subito la fabbricazione del sacro edifizio; ma quando 
l'ebbe compiuta chiamò il suo maggiordomo e gli disse: — Badi 
bene che in questo cenobio io non ci voglio uomini.

[104]

— Servo a Signoria! — balbettò il maggiordomo intelligente ed 
inchinandosi uscì.

E   così   il   monastero,   che   doveva   accogliere   tra   le   sue   mura   i 
monaci, si cambiò in monastero di monache dove il conte Pietro 
si recava spesso a pregare.

Ma egli aveva fatto, come si suol dire, i conti senza l'oste. E l'oste 
che venne a rivedere i conti al conte fu Domineddio in persona, il 
quale mandò a San Domenico un angelo che, un pochino rosso in 
volto, lo informò di come andavano le cose nel sacro albergo del 
conte. Il  Santo inorridì;  e  senza  perder tempo  ritornò subito  a 
Sora, dove incontrato appena il suo uomo gli disse: — Oh, signor 
Pietro, a che giuoco giuochiamo?

Il   peccatore   si   fece   toccare   per   la   seconda   volta   dalla   divina 
misericordia e si ritirò nuovamente nel suo castello, e il Santo 
purificate le mura del monastero, vi chiamò i suoi monaci e ci 
rimase fino alla morte. Ora il suo corpo sta sepolto sotto l'altare 
massimo della chiesa, tutto intero, meno un dente che fu recato 
come reliquia a Cucullo.

Il dente ha oggi una virtù prodigiosa, poichè guarisce, a guardarlo 
solamente,   morsi   di   cani   rabbiosi   e   punture   di   vipere;   e   qui, 
quando qualche contadino vien punto o morso da uno di codesti 
animali, prima di correre  agliu medeco  se ne fugge a Cucullo, 
dove sa che toccare il prodigioso dente e risanare è tutta una cosa. 
E laggiù a Cucullo, nel primo giovedì di maggio, si porta in giro 
pel   paese   la   famosa   reliquia,   e   i   contadini   e   le   loro   donne   la 
seguono   cantando   le   lodi   di   San   Domenico   e   attorcigliandosi 
intorno alle braccia, al collo e alle gambe nude una quantità di 
serpentelli.

Queste   e   tante   altre   cose   mi   veniva   raccontando  [105]  un 
pretonzolo di Sora, mio compagno di viaggio, mentre i cavalli 
della messaggera, scuotendo le ricche sonagliere, trottavano su la 
via d'Isola del Liri, e io, tutto orecchio nell'ascoltarle, le fissavo 
nella   memoria   per   indi   trascriverle   nel   mio   taccuino, 
rallegrandomi   di   aver   trovato,   mentre   mi   recavo   alla   festa   di 
Santo Dominico, un servo di Dio che mi avesse narrato la storia 
del celebre santuario.

*

*

*

Quando   arrivammo   all'Isola   del   Liri   le   nove   ore   della   notte 
battevano   all'orologio   della   torre   nera   e   quadrata   dell'antico 
palazzo   dei   Boncompagni,   e   lunghe   file   di  sciarabbà  pieni   di 
gente   che   gridava   e   cantava   salivano   di   carriera   la   via   delle 
Forme.

Le Forme sono un'appendice dell'Isola del Liri; una città nuova, 
che s'allunga fino al santuario. Sessant'anni addietro su la via che 

dall'Isola mena a Sora, non vi erano che poche e misere casupole 
di   contadini;   ma   le   industrie   dei   nostri   tempi,   servendosi   a 
meraviglia delle acque del Liri e del Fibreno, fecero sorgere su le 
sponde dei due fiumi cartiere, lanifici, molini e ville splendide, 
che  in pochi anni han cambiato quei  luoghi, prima squallidi  e 
deserti,   in   una   regione   ricca   e   popolata,   piena   di   attività 
industriale e commerciale.

Sull'azzurro cupo del cielo s'allungano i pioppi e di tanto in tanto 
gruppi colossali di platani allargano nell'aria scura i rami fronzuti.

Gli  sciarabbà  passano di carriera, e i cocchieri, schioccando la 
frusta,   gridano   a   squarciagola:   —  Santo   Dominico!   Santo 
Dominico!

[106]

Giù in fondo alla via, sul cielo sereno, fra miriadi di lanternine, 
rosse, gialle e azzurre, rischiarato dalle faci delle baracche, sorge 
il santuario.

Più si va innanzi, più la folla aumenta, e si cammina a stento fra 
lunghe   file   di  sciarabbà,   di   vetture   e   di   carretti,   mentre   dalle 
bancarelle, che si seguono numerose, s'alzano canti, grida, squilli 
di trombe, suoni di tamburelli e d'organetti e s'effondono odori 
acuti   e   nauseabondi   di  ciammaruche  (lumache)   fritte,   di   polli 
arrostiti, di pannocchie di granturco abbrustolite su la bragia, di 
cacicavallitti e di muzzarelle.

Di tanto in tanto fra i contadini che già presi dal vino saltano 
furiosamente   al   suono   degli   organetti,   delle   zampogne   e   delle 
chitarre, mentre le loro donne battendo le mani cantano con le 
voci stridule volgari canzoni d'amore, passano file interminabili 
di pellegrini coi bordoni ornati da sacri amuleti e dalle immagini 
di   San   Domenico   e   della   Madonna   di   Canneto:   passano,   e 
aprendosi   a   stento   una   via   tra   la   folla   festante   entrano   nella 
chiesa,   si   gettano   in   terra   e   incominciano  le   penitenze, 
trascinandosi   con   le   mani   sotto   le   ginocchia   verso   l'altare 
maggiore,   segnando   con   la   lingua   sul   suolo   lunghe   croci   e 

lasciandosi dietro orribili strisce di bava e di sangue. Ma non tutti 
hanno la forza di farle le penitenze; poichè molti stracchi, spossati 
e sfiniti come sono dagli affanni e i disagi del duro viaggio, coi 
piedi   gonfi,   rotti   e   sanguinanti   per   il   lungo   cammino,   appena 
toccano con le ginocchia il pavimento del santuario vi si stendono 
sopra e s'addormentano.

Sui gradini degli altari, dentro e intorno ai confessionali, lungo le 
balaustrate   delle  cappelle   e  accanto  alle   basi   delle   colonne,   di 
cotesti sciagurati ne vidi a centinaia distesi come se fossero morti, 
[107] uomini e donne, vecchi e fanciulli tutti confusi insieme sotto 
la   luce   gialla   e   tremula   delle   candele   che   illuminava   le   loro 
membra coperte di stracci. Talvolta dai gruppi dei dormienti udii 
venire qualche lamento. Qualcuno, vinto dagli stimoli della fame, 
lo vidi destarsi e rompere il digiuno succhiando bucce di meloni e 
di cocomeri, raccolte da terra. Uno lo vidi correre a bere nella 
tazza dell'acqua santa.

In fondo alla chiesa, molto grande e tutta bianca, vi sono due 
scale per salire all'altare maggiore, e fra le due scale v'è la porta 
per scendere nel  sotterraneo ove  sta  la  sepoltura  del  santo. Vi 
discesi e lo trovai pieno di pellegrini che si affollavano a baciare 
una   testa   scolpita   a   bassorilievo   sul   davanti   di   un   altare   e   a 
stropicciarvi   sopra   i   loro   bordoni.   I   baci   schioccavano 
sonoramente.   Una   ricca   lampada   argentea   mandava   sprazzi   di 
luce sui sordidi cenci dei contadini, che prima di lasciare il luogo 
sacro, mormorando preci, abbracciavano e baciavano le colonne 
tortili che sostengono le volte basse della cripta.

Quando uscii dal sotterraneo una folla di pellegrini che andava 
verso   una   cappella,   ove   sur   un   tavolino,   tra   quattro   candele, 
sorgeva la statua di un santo, mi costrinse a seguire una donna, 
che sorretta da due uomini levava in alto un bambino che le si 
torceva   fra   le   braccia   piangendo.   La   poveretta   appena   arrivò 
dinanzi al simulacro lo baciò; poi, mentre i suoi vicini urlavano 
lamentevolmente: Grazia! Grazia! Grazia!, si cavò dal petto una 
pezzuola e dopo di averla strofinata sulla statua la passò più e più 

volte   sugli   occhi   del   suo   bambino,   mentre   quelli   che   la 
circondavano,   tutti   con   le   mani   tese   verso   la   immagine   sacra 
seguitavano sempre a urlare: Grazia! Grazia! Grazia!

[108]

Il povero bimbo era cieco, e la sua mamma per fargli riacquistare 
la   vista   era   venuta   a   piedi   non   so   da   qual   paese   lontano,   per 
recarlo davanti a quel pezzo di legno dipinto!

Esasperato dagli urli di quegli esaltati e commosso e turbato dalla 
vista   di   tante   sciagure   mi   liberai   dalla   folla   che   continuava 
sempre   a   gridare:  Grazia!   Grazia!   Grazia!,   mi   avvicinai   alla 
porta   della   chiesa,   ove   un   vecchio   ben   pasciuto,   vestito   di   un 
sacco nero, scuotendo una scatola di latta piena di soldi gridava 
con voce imperiosa: —  Fate l'elemosina a Santo Dominico!  — 
uscii e, per avere un po' di pace, me ne andai in riva al Fibreno le 
cui acque inargentate dalla luna correvano sotto amene selvette di 
pioppi e di salici, fra il delizioso ondeggiare degli effluvii dei 
mentastri fioriti e il tremolio ininterrotto delle voci stridule dei 
grilli   cantatori.   M'ero   appena   seduto   in   terra   con   le   spalle 
appoggiate  al  tronco  scabro  di  un  salice  per  ascoltare  il   canto 
soave   di   un   rosignuolo,   quando   arrivarono   due   pellegrini: 
s'inginocchiarono,   e   rivolti   verso   la   chiesa   con   le   mani   giunte 
incominciarono a pregare. Dopo un poco il più giovane si alzò, 
mi venne vicino e mi stese la mano aperta, chiedendomi qualche 
soldo. — Di dove siete? — gli domandai.

— Di Veroli. — mi rispose.

— E da dove venite?

—  Da   la   Madonna   de   Canneto.  —   riprese   il   pellegrino,   e 
soggiunse: — So' quattro giorni, signoria, che jamo cammenenno 
giorno e notte pe' le montagne!

Gli rivolsi altre domande, ed egli allora mi raccontò come laggiù 
a Canneto vi sia un fiume con una corrente rapidissima e che 
passandolo a nuoto nove volte, si lucrano un sacco d'indulgenze; 
mi disse che [109] addò' ce sta la chiesia ce jesce 'no capo d'acqua  

gelata, e che insieme coll'acqua  ce jesceno melioni de stellucce 
d'oro, e finì col dirmi che la Madonna di Canneto era  sorella 
bona a Santo Dominico.

Gli chiesi notizia di quei luoghi ove sta il santuario di Canneto, e 
il contadino me li dipinse efficacemente con queste poche parole: 
—  La chiesia, signoria, sta in fonno a 'na montagna pessima  
assaie, e loco a terra, ohi mamma! nun vidi 'no pajese!

Quando il giovinetto tornò al compagno, che seguitava sempre a 
pregare, lo riscosse e gli diede i soldi che io gli aveva regalati, e 
lui come li ebbe in mano li contò, baciò la terra e si allontanò per 
andarli a mettere nel bussolotto del vecchio, che gridava sempre: 
— Fate l'elemosina a Santo Dominico!

*

*

*

All'alba tornai nel santuario. Le lampade e le candele erano quasi 
tutte   spente   e   una   luce   bianca   e   fresca   entrava   dalla   porta 
spalancata; qualcuno si batteva ancora il petto innanzi alla statua 
del santo, e un sagrestano, fischiando, spazzava via dalla chiesa le 
bucce di melone e di cocomero e le altre molte immondizie che vi 
avevano lasciato i pellegrini.

Fuori della chiesa, davanti alle baracche, le venditrici insonnolite, 
avvolte in panni listati di rosso, di giallo e di verde, gridavano 
con   voci   rauche,   sperando   di   invogliare   i   pochi   rimasti   a 
comperare   ancora   qualche   chilo   di   frutta,   qualche   ciambella, 
qualche padellata di ciammaruche, e intorno a loro, qua e là sui 
mucchi di fieno, sotto ai carretti, fra le canestre, gli orci e i barili 
vuoti molti contadini briachi fradici dormivano profondamente.

[110]

Poco lungi, al di là di un prato umido di rugiada e cosparso di 
fiori, su la via provinciale passavano di tanto in tanto le diligenze 
di Sora e Roccasecca coi cavalli sonanti e risonanti di tintinnanti 
sonagli.

*

*

*

Prima di partire mi venne il desiderio di comperarmi un ricordo 
della festa e chiesi a un pellegrino se voleva vendermi un suo 
bellissimo bordone, ornato di medaglie, di immagini sacre e di 
stelle lucenti di carta di argento.

— Gnornò. — mi rispose seccamente il pellegrino guardandomi 
con sospetto — Chessa è robba de la Madonna: nun se venne.

— Ti do una lira.

— Gnornò, chessa è robba de la Madonna, nun se venne.

— Te ne do due.

— Gnornò.

—  Se  me   lo  dai   te  ne  do  cinque.  —  ripresi   io;   ma  niente!  Il 
contadino   stringeva   sempre   più   tenacemente   fra   le   mani   il 
bordone e ripeteva sempre: Gnornò, gnornò, chessa è robba de la  
Madonna: nun se venne!

La sua cocciutaggine mi indispettì; cavai fuori dal portafogli una 
carta da dieci lire, gliela mostrai e tentando un'ultima prova gli 
dissi: — Se me lo dai ti do questa! — Egli mi guardò rimanendo 
per qualche istante incerto se dovesse pigliarla o no, poi tremando 
allungò la mano verso il biglietto; ma come l'ebbe toccato fece un 
salto indietro; si strinse al petto il bordone, e facendosi il segno 
della croce se ne fuggì.

[111]

Sarei   davvero   curioso   di   sapere   quante   volle   quel   povero 
contadino   avrà   già   raccontato   ai   suoi   amici   come   qualmente 
mentre egli si trovava dinanzi alla chiesa di San Domenico, gliu 
diavolo, vestute da signore, co' 'no cappillitto janco in testa e co' 
'na pipparella 'mmocca, che jettava fumo e foco, glie comparì 
innante e glie disse...

[113]

III.

[115]

Il   sole   tramontava   dietro   l'Ara   degliu   Volupitto  mentre   io   e 
l'arciprete   di   Fonlanaliri,   seduti   al   fresco,   sotto   gli   olmi   della 
Fontana   a   balle,   parlavamo   della   festa   che   doveva   essere 
celebrata a Monte San Giovanni Campano per commemorare il 
cinquantenario   della   Madonna   Santissima   del   Suffragio;   festa 
della quale si discorreva già da tanto tempo in tutte le farmacie e 
in tutte le sacrestie di tutta la diocesi di Veroli. L'arciprete dopo di 
aver   speso   molte   parole,   qualcuna   anche   in   lingua   latina!,   per 
invogliarmi ad andarci si alzò, ed aprendo le braccia in atto di 
maraviglia, fini col dirmi che la festa sarebbe stata una festa di tre 
bande.

— Di tre bande?

— Di tre bande! — ripetè l'arciprete, e pronunciando le tre parole 
lentamente,   in   modo   che   fra   l'una   e   l'altra   ci   fosse   una   breve 
pausa, piegò la persona sul lato destro; sprofondò la mano grassa 
nella tasca della sottana; ne trasse una scatolina di madreperla sul 
cui coperchio era dipinta una immagine dell'Addolorata; l'aprì, vi 
ficcò dentro il pollice e l'indice, e s'empì il naso di tabacco. Io gli 
lasciai   compiere   la   delicata   operazione   e   poi   gli   chiesi   quale 
sarebbe   stato   a   suo   giudizio   il   mezzo   migliore   per   andarci   a 
cotesta festa, ed egli, dopo di aver starnutato tre volte mi rispose: 
—   L'asino.   —   E   soggiunse   subito   che   sol  [116]  che   io   l'avessi 
voluto egli si sarebbe volentieri incaricato di provvedermi della 
bestia   e   della   guida.   Io   lo   ringraziai   della   gentile   offerta,   e 
all'indomani   quando   mi   recai,   come   s'era   convenuto,   a   San 
Rocco, dinanzi alla chiesina bianca, illuminata dai primi raggi del 
sole, vi trovai un bell'asinello magnificamente bardato e un bel 
ciociaretto vestito col suo più bell'abito da festa: corpetto rosso, 
giacchetta turchina, calzoni gialli, camicia ricamata e cappello a 
cencio ornato di nastri multicolori e di penne di pavone.

Il   ciociaretto   appena   mi   vide   mi   venne   incontro   sorridendo   e, 
dopo di avermi dati i saluti di don Michele, mi porse un foglio di 
carta rossa ove era stampato il programma dello spettacolo; anzi 
di   tutti   gli   spettacoli   che   in   quel   giorno   dovevano   allietare   i 
popoli di Monte San Giovanni Campano. Incominciai subito a 
leggerlo, e così, mentre l'asino trotterellava fiutando con la testa 
alta   e   le   froge   aperte   la   fresca   auretta   mattutina,   seppi   come 
«nella   Collegiata   riccamente   e   a   studiato   disegno   parata»   la 
musica   dei   vespri   sarebbe   stata   diretta   dal   maestro   Melchiade 
Martufi e cantata da «distinte voci romane»; appresi come nella 
«Collegiata» si sarebbe fatta discendere «dalla propria nicchia la 
statua di Maria Santissima del Suffragio che dal merito artistico 
pare   divinamente   scolpita»,   e   in   qual   modo,   finita   la   festa,   la 
statua suddetta si sarebbe fatta tornare «nella propria nicchia»; 
imparai quanto i concerti di San Donato e di Sezze avrebbero reso 
«vieppiù brillante il trattenimento», e infine come molte migliaia 
di   colpi   di   mortari   avrebbero   dato   «continuo   segno   di   gioia 
religiosa».   Non   vi   parlo   dei   globi   areostatici   da   innalzarsi 
nell'aria, dei fuochi artificiali preparati da valente pirotecnico e 
dell'estrazione di  [117]  una tombola con relativo incasso devoluto 
naturalmente a scopo di beneficenza.

Dopo   la   lettura   del   programma,   incominciai   quella   della   mia 
guida,   e   domandai   al   mio   ciociaretto:   —   Come   si   chiama 
quest'asino?

Ed egli mi rispose subito: — Vicienzino.

— E tu come ti chiami?

— Io? Come a isso. Vicienzino paro.

— E quest'asino è tuo? — ripresi io ridendo.

— Gnorsì, è d'un amico degliu mia.

*

*

*

La via si fa malinconica ed uggiosa; a destra e a sinistra, sempre 
gli eterni pioppi.

Su le rocce di tanto in tanto appare qualche casetta abbandonata e 
fra   gli  ulivi  qualche   chiesina,  con  curiose  scene  della  vita  dei 
santi, dipinte su le mura screpolate. Al Fosso della Faina lasciamo 
la via provinciale ed entriamo nelle scorciatoie, ora serpeggianti 
fra le rocce nude, ora fra la terra nera su cui s'allungano filari di 
ortaglie verdissime; e fra Capo Ciuffone, un monticello che porta 
tal nome perchè vi stette conficcato sopra un palo il capo di un 
brigante, e la Fonte Cupa incontriamo uno stuolo di contadini che 
va a seppellire un morto.

Innanzi a tutti un chierico reca un Cristo dipinto su una croce 
nera: lo segue un prete con la stola nera orlata di ghirigori gialli 
sul petto e con un fazzoletto bianco sulla berretta; poi viene la 
bara sorretta da quattro contadini e dietro la bara incedono alcune 
donne con le mani incrociate sul seno. Il prete ad ogni cinque o 
sei passi biascica paternostri e intanto, [118] con un coltelluccio, va 
sfrondando accuratamente un ramo di nocciuolo per farsene un 
frustino, e le contadine, sempre con le mani incrociate sul seno, 
chiacchierano ad alta voce.

Quando il piccolo corteo arriva agliu Caputonno, il prete si tira sù 
la sottana sino alla cintola, il contadino si mette il Cristo su la 
spalla, e tutti pigliano la via della montagna.

*

*

*

All'Anatrella sur un ponte di ferro passiamo il Liri che scorre 
spumante   fra   una   quantità   di   scogli   maculati   di   musco   e 
traversiamo i fabbricati della cartiera del conte Lucernari, tutti 
circondati da ridenti giardini. Sotto ai boschetti dei lauri e degli 
oleandri fioriti non solo godiamo un po' di frescura, ma riceviamo 
anche i rauchi omaggi di un bellissimo pavone, il quale appena ci 
vede  scende  dalla  scogliera  di  una fontana  quasi  coperta  dalle 
foglie larghe delle ninfee e dai fiori gialli e purpurei dei nenufari, 

e   ci   viene   incontro   aprendo   la   coda   occhiuta   e   movendo 
graziosamente   il   collo   smeraldino.   Chi   l'ha   detto   che   i   pavoni 
sono superbi?

Dopo l'ultima aiuola dell'ultimo giardino la via a poco a poco si 
restringe tanto da divenire un sentiero, e il sentiero a sua volta si 
fa così ripido e sassoso da obbligarmi a mandare dietro a me i due 
Vicienzini pel timore che cadendo non mi vengano addosso.

A mezza costa io e i miei due Vicienzini chiediamo tutti e tre un 
po' d'ombra alle vecchie mura di una chiesuola, e intanto che ci 
riposiamo   ci   passano   davanti  [119]  dei   contadini   vestiti   a   festa 
seguìti dalle loro donne. Alcune di esse invece delle cioce hanno 
ai   piedi   enormi   scarponi   chiodati   che   ogni   tanto   le   fanno 
sdrucciolare   e   le   costringono   a   battere   sulle   pietre   arse   dal 
sollione   quelle   parti   del   loro   corpo   delle   quali   si   servono 
ordinariamente per mettersi a sedere. Ne ricordo ancora una di 
coteste contadine con la veste di seta verde e col petto coperto di 
collane d'oro, che dopo di esser caduta due volte si accoccolò per 
qualche istante accanto a una siepe, e rialzatasi coi piedi ignudi 
prese   a   salire,   agile   come   una   gatta,   su   per   l'erta   del   monte 
reggendo con la sinistra le calzette ricamate e con la destra i due 
scarponi i cui chiodi brillavano al sole.

*

*

*

Arrivati   alle   prime   casupole   del   paese   ordinai   a  Vicienzino  di 
provvedere   di   un   comodo   alloggio   l'altro  Vicienzino,   e 
incominciai a salire i gradini di una infinità di vicolettacci neri 
inghirlandati   di   lauro.   Non   finivano   mai!   Quando   finirono   mi 
trovai in una piazza ove una quantità di gente ammirava a bocca 
aperta un lampadaro di carta dipinta. E l'ammirai anch'io, tanto 
più che sentii dire da tutti come il lampadaro una volta che fosse 
stato acceso avrebbe dovuto fare «un'eccellente visuale».

Nella   piazza   ove   erano   sonnambule   che   predicevano   il   più 
lontano avvenire, tavolini sui quali si giuocava ai dadi e alle carte 

e molte baracche, ove si vendevano orologi d'oro da un soldo, 
fiori artificiali, dolciumi di tutte le forme e bibite di tutti i colori, 
v'era   anche   un   grande   panorama  [120]  «pittorico-artistico-
scientifico-nazionale», davanti a cui un tipo olivastro dalla barba 
a pizzo, mentre una ragazza dalle chiome bionde, divorando una 
fetta di pane girava il manubrio di un organetto sfiatato, gridava: 
— Favorischino! Favorischino, signori! — Ma, ahimè, i signori 
non   favorivano   e   andavano   invece   verso   la   «Collegiata»   per 
sentire le «distinte voci romane». Ci andai anche io; ma quando 
vi arrivai e vidi che razza di lavoro s'aveva da fare per sentirle, mi 
allontanai tanto da loro che arrivai in fondo al paese ove in un 
prato, fra mucchi di peperoni e piramidi di pomidori, fra ceste di 
pere vizze e bigonce di fichi era stato innalzato un arco trionfale 
nel cui attico, sotto una immagine di Maria Santissima tremolante 
al vento, si leggeva questa epigrafe:

VENITE A CELEBRARE CON GIOIA
LA FESTIVITÀ DI COLEI CHE FA
L'ALLEGREZZA DI TUTTO IL MONDO.

Mentre io stavo ammirando l'arco, accanto a me due eleganti del 
paese parlavano del merito dell'iscrizione.

—   La   terzina   è   bella;   però   una   terzina   senza   rime,   io   non   la 
capisco.

—   Ma   io   credo   che   «fosse»   come   dicono   adesso   una   terzina 
«barbera».   —   osservò   l'altro   frustandosi   le   gambe   con   un 
bastoncino di canna d'India verniciato di rosso; e non aveva finito 
di   osservarlo   quando   un   assordante   squillar   di   campane   e   un 
fragoroso rimbombar di mortari fecero tremare la terra ed il cielo.

—  Che   cosa   succede?   —   chiesi   a   un  contadino   che   mi   passò 
accanto correndo.

— Jesce la pricissione! — mi rispose; e via come un daino. Io lo 
seguii e a forza di gomiti e di ginocchia [121] mi riuscì di penetrare 
in   un   vicolo   ove   la  pricissione  già   incominciava   a   sfilare. 

Aprendosi a stento una via tra la folla passarono lunghe file di 
contadini vestiti con càmici bianchi, gialli, rossi e neri, e recanti, 
secondo il loro grado, candele, croci, insegne e stendardi di cento 
forme e colori; passarono preti allampanati con le persone ossute 
coperte dalle cotte bianche pieghettate, e canonici obesi con su le 
spalle  ricche   mozzette   violacee,   e   finalmente,  preceduta   da   un 
gruppo numeroso di cantori e di chierici che agitavano preziosi 
turiboli   d'argento   e   da   alcuni   diaconi   che   circondavano   ed 
assistevano un vecchio col capo canuto onorato da una mitria di 
broccato bianco, e seguìta da un concerto e da una moltitudine di 
donne, giù in fondo al vicolo, fra nuvole azzurre d'incenso e sotto 
a una pioggia di fiori, apparve la màchena tutta d'oro, su cui, tra 
una   gloria   di   angeli,   vestita   di   un   ricchissimo   abito   di   seta 
cilestrina   ricamato   di   stelle   d'argento   e   coronata   da   un   alto 
diadema scintillante di gemme di molto valore, sorgeva la statua 
della Madonna del Suffragio.

La màchena ondeggiava su la folla come una barca sur un mare 
in burrasca e avanzava adagio adagio fra gli urli e le imprecazioni 
di   quelli   che   la   trascinavano,   i   quali,   poveretti!,   gocciolanti 
sudore e rossi dalla fatica insopportabile non sapevano come fare 
per tenere indietro coloro che per devozione volevano ad ogni 
costo toccare l'immagine miracolosa. Uno di cotesti poveretti, un 
contadino, mentre allontanava con le braccia nerborute un gruppo 
di fanatici che voleva per forza avvicinarsi alla màchena, lo udii 
gridare: —  Arrèto! Arrèto, perdia! che la Madonna se va a fa'  
fotte'!

La processione scese e salì una quantità di vicoli  [122]  e di vie, 
traversò diverse piazze e piazzette, passò sotto l'arco trionfale che 
io aveva dianzi ammirato, uscì dal paese, serpeggiò su le rocce fra 
gli   ulivi,   dai   quali   alcuni   fanciulli   agitando   panni   colorati 
gittavano fiori, arrivò in cima a un poggio davanti a una chiesetta 
inghirlandata da festoni di lauro e di mortella e si fermò. Dopo 
qualche istante tutti s'inginocchiarono in silenzio, e il vecchio con 
la mitria, aiutato dai diaconi, salì sulla màchena, alzò le braccia 

tremanti al cielo e diede la benedizione. Allora un grido solo uscì 
da   mille   bocche,   le   insegne   e   gli   stendardi   furono   agitati 
festosamente,   le   trombe   squillarono   e   centinaia   e   centinaia   di 
colpi di mortari recarono l'annunzio della solenne cerimonia fino 
ai   più   rimoti   paesi   che   di   lassù   si   scorgevano   appena 
biancheggiare sugli ultimi monti lontani.

*

*

*

Finita   la   processione   le   bettole   e   le   taverne   incominciarono   a 
riempirsi di gente. Girai per lungo e per largo il paese in cerca di 
una   trattoria,   ma   le   mie   più   diligenti   ricerche   rimasero 
infruttuose. Allora, trovatomi davanti a una osteria su la cui porti 
fra   le   foglie   secche   di   un   ramo   di   quercia   sventolava   una 
bandieretta rossa, vi entrai.

Nella prima camera simile in tutto a una bolgia dantesca v'era la 
cucina.

In un camino profondo, scavato nella parete, entro caldaie nere, 
bollivano   i   maccheroni.   E   tra   il   fumo,   che   stringeva   la   gola, 
ondeggiavano effluvii di peperoni fritti e di pomidori cotti su la 
bragia. Appena giunsi nella seconda stanza ove alcune famiglie di 
[123] contadini mangiavano, gridavano e bevevano, chiamai l'oste 
e gli dissi: — Voglio mangiare. Hai altre stanze?

— Gnorsì, gnorsì. Saglite in coppa, signoria, saglite! — egli mi 
rispose subito cavandosi il berretto; ed io saglii su una scaletta di 
legno e accompagnato da lui entrai nelle camere superiori... non 
davvero ad ogni elogio.

V'era anche lassù gente che mangiava, e insieme alla gente che 
mangiava v'erano accostati alle pareti pagliericci e banchi di letti 
e mucchi di lenzuola.

L'oste mi portò in una stanza ove un enorme letto s'appoggiava 
alla parete più lunga e mi disse: — Cà, signoria, lei state come 
'nu papa.

Io   cavai   il   fazzoletto   e   fingendo   di   soffiarmi   il   naso:   —   Non 
avresti un luogo all'aria aperta? — gli dissi.

—  Vôi l'aria aperta, signoria?  — riprese il bettoliere, e senza 
aspettare la risposta corse ad aprire la finestra.

— Che cosa mi dai da mangiare? — gli domandai ridendo.

—  Ah! A chesso apò ce penso io. Nun te n'incaricà', signoria.  
Làssete   servì'   da   Loretuccio   e   saraie   contento.  —   mi   rispose 
l'oste portandosi le mani al petto, ed uscì.

Rimasto solo mi sedetti vicino alla finestra e mi misi a osservare 
la stanza ove al dire di Loretuccio io avrei dovuto stare come 'nu  
papa.

Incontro a me v'era il talamo, non saprei dire se inaccesso o no, e 
sul talamo una quantità di giacche e di cappelli di contadini. Altri 
abiti ed altri cappelli erano appesi alle pareti colorate di giallo 
sulle quali spiccavano molte stampe dipinte raffiguranti la fuga di 
Mazzeppa e moltissime immagini sacre  [124]  di tutti i paesi. La 
camera era anche adornata da parecchie grandi canestre ricolme 
di pomidori, di peperoni e di granturco, e da alcuni mobili tanto 
mobili,   che   io   avendone   urtato   uno,   poco   mancò   che   tutte   le 
Madonne   e   le   crocette   e   lampadine   che   vi   erano   sopra   non 
precipitassero a terra.

Quando Dio volle venne un ragazzetto. Egli trascinò un tavolino 
in mezzo alla  stanza;  lo ricoprì di un panno bianco e vi posò 
sopra   un   boccale   di   vino   nero,   un   piatto,   che   a   prima   vista, 
scambiai per una concolina, e una enorme pagnotta di pane scuro. 
Poco dopo tornò Loretuccio con una padella dove in un intingolo 
rosso, nuotavano, friggendo, i pezzi d'un pollo.

— Chesto pullo, signoria, te l'àio acciso, appostatamente per lei 
—  mi  disse  versandomelo  nel  piatto,  e poi  soggiunse:  —  Co' 
licenzia parlanno, signoria, t'hai da leccà' le deta.

Io gli feci osservare che non avevo nè forchetta nè coltello; ma 
Loretuccio,   asciugandosi   il   sudore   col   dorso   della   mano,   mi 

rispose: — Be', signoria, che vôi da me? Adàttete, si' benedetto!  
So' circostanzie eccezionabbile!

Ed io visto e considerato come le circostanzie fossero veramente 
eccezionabbile, mi adattai ed adattandomi mi avvidi che il povero 
Loretuccio,   per   servirmi   a   dovere,   aveva   tirato   il   collo   a   un 
gallinaceo   il   quale   avrebbe   fatto   la   fortuna   di   un   gabinetto   di 
curiosità ornitologiche. Difatti, dai pezzi che mi vennero fra le 
mani mi accorsi, come con quelli, si sarebbe potuto ricostruire un 
pollastro che, in quanto a teste, avrebbe potuto gareggiare con 
l'idra   di   Lerna;   e   io,   novello   Ercole,   non   facevo   in   tempo   a 
distruggerle tutte. Una ne distruggevo e un'altra me ne saltava 
dinanzi.   Alla  [125]  fine   non   possedendo   i   polsi   nè   le   mascelle 
dell'eroe, mi diedi per vinto e abbandonai il campo, sicuro che 
altri, con più fortuna di me, avrebbe continuata la lotta.

*

*

*

Nell'uscire dall'osteria di Loretuccio assistetti per pochi istanti a 
una scena orribile.

In mezzo a molti contadini, avvinazzati, che ridevano, gridavano 
e sghignazzavano, due, ritti in piedi, si riempivano la strozza di 
maccheroni.   Era   una   sfida.   Entro   un   bicchiere,   sulla   tavola 
ingombra di bucce di cocomero, v'erano due monete da una lira, 
destinate   al   vincitore,   cioè   a   colui   che   avrebbe   ingozzato   più 
maccheroni. I piatti di maccheroni si rinnovavano sempre fumanti 
e i due contadini già sazii si spingevano giù nella gola manate di 
pasta,   imbrattandosi   di   pomidoro   la   camicia   e   il   petto   su   cui 
scintillavano gli abitini della Vergine e le medaglie benedette. Un 
orrore!

Tornai sulla piazza. Il sole bruciava. Qualche cane spelacchiato si 
leccava   le   zampe   al   sole   e   il   proprietario   del   gran   panorama 
«pittorico-artistico-scientifico-nazionale» dormiva su una stuoia 
gialla col volto nascosto fra le mani. Erano le due. La tombola era 
annunciata per le cinque. Non sapendo ove andarmi a nascondere, 

per ripararmi dai raggi del sole ardente, dopo aver sorbito due 
caffè,   mi   rifugiai   in   una   bottega   di   barbiere,   sul   cui   sporto 
riluceva un grande bacile di ottone.

Il  figaro  stanco  del  lungo  lavoro  compiuto  durante  la  mattina, 
dormiva; ma quando udì il rumore  [126]  dei miei passi s'alzò, e 
fregandosi la schiena indolenzita mi accennò una sedia, l'unica 
che   era   là   dentro;   poi,   si   armò   di   una   lunga   forbice   e   mi   si 
avvicinò dicendomi: — Vôi il caróso, signoria?

— No, no! — esclamai io, spaventato, incominciando a pentirmi 
di essere entrato là dentro — Fammi la barba.

— La barba? — riprese il contadino tastando la mia guancia con 
le sue dita di legno — Nun ci hai gniente, signoria, che te vôi fa'? 
Chello che nun ci hai?

Io restai  mortificato. Egli  allora  appese  le  forbici  a  un chiodo 
infisso nella parete, coperta da una infinità di giornali illustrati, 
mi impiastricciò il volto di sapone, aprì un rasoio e incominciò a 
radermi chello che nun ci avevo.

Mentre mi levava la lanugine dalle gote, egli mi assicurò che non 
aveva appreso da nessuno a rader barbe: —  Credi, signoria, — 
mi disse con un certo senso di orgoglio — credi ch'è stata tutta 
volontà de la natura.

Uscito dalle granfie del figaro fui preso dal desiderio di andarmi a 
sdraiare su un po' d'erba. Traversai una strada fiancheggiata da 
altissimi pioppi e dopo non molto arrivai sur un colle, ove fra 
bellissimi   ulivi   che   svariavano   vagamente   al   dolce   soffiar   del 
ponentino sorgeva una vecchia ed alta torre pronta a narrare a chi 
volesse   ascoltarla   la   storia   di   Monte   San   Giovanni   Campano. 
Benchè essa fosse più discreta di tanti illustri nostri autori, i quali, 
quando   vogliono   raccontare   la   storia   di   una   città   nostra,   nata 
qualche secolo dopo l'êra volgare, ne iniziano la narrazione col 
racconto della creazione del mondo e i più svelti con le biografie 
di Adamo e d'Eva; benchè essa, la mia bella torre ai cui piedi [127] 
io m'era coricato, la storia del suo paese la cominciasse soltanto 

da   Carlo   VIII,   fui   vinto   dal   sonno,   chiusi   gli   occhi   e   non   li 
riapersi se non quando ricominciarono li bòtti.

Ma è incredibile il numero dei quintali di polvere che si sciupa in 
queste   contrade   per   manifestare   la   gioia   religiosa!  Li   bòtti  mi 
riportarono   nel   paese,   ove   sulla   piazza   della   Cittadella   un 
concerto, circondato da una folla di contadini, alcuni dei quali 
ballavano   con   le   loro   donne   il   salterello,   suonava   l'«Oh   dolce 
voluttà!» di Marchetti. I musicanti, con le uniformi rosse e con su 
la testa gli elmi lucenti sormontati da lunghi pennacchi bianchi, 
quando ebbero finito di suonare, guidati dal loro capobanda che si 
trascinava   dietro   uno   sciabolone   in   forma   di   scimitarra, 
traversarono il paese e si recarono, seguiti dal popolo, in un prato 
in mezzo a cui sorgeva un palco per l'estrazione della tombola. 
Colà il concerto rosso si unì ad altri due concerti e tutti e tre, fra 
l'entusiasmo   generale,   suonarono   insieme   una   «sonata 
molteplice», così la sentii chiamare da un giovinotto che mi era 
vicino, e si puliva il cappello ricoperto di polvere con la manica 
del suo abito turchino.

Dopo la «sonata molteplice», s'incominciò l'estrazione dei numeri 
della tombola, e io, non avendo cartelle da bucare, ma avendo 
invece   molto   tempo   da   perdere,   me   ne   andai   a   visitare   la 
cattedrale,   per   vedere   come   era   stata   «riccamente   e   a   studiato 
disegno parata dal signor Angelo Novembre», e la trovai tutta 
coperta da lunghe strisce di lana rossa, verde e gialla, da larghe 
trine d'oro e da lunghi galloni d'argento, che s'avvolgevano alle 
colonne   rivestite   di   percallina   bianca   lardellata   da   pezzetti   di 
talco,   di   tutti   i   colori,   e   da   stelle   di   carta   dorata,   di   tutte   le 
grandezze.

[128]

Il signor Angelo Novembre del resto non aveva «parato» soltanto 
l'interno della chiesa, ma anche l'esterno. Egli ne aveva ornata la 
facciata con lunghi festoni di lauro e con due cartelloni, sui quali 
erano dipinte due figure più grandi del vero, che volevano essere 
San Pietro e San Paolo, ma non ci riuscivano.

Il sole era oramai prossimo al tramonto e le ombre s'allungavano. 
Riflettendo   come   il   primo   tratto   della   via   del   ritorno   l'avrei 
dovuto percorrere in sentieri scoscesi e sassosi, decisi di lasciare 
il paese prima che annottasse e mi misi alla ricerca di Vicienzino. 
Dopo di averlo cercato invano fra la folla impaziente di vedere 
appicciare  gliu   sparo,   lo   trovai   davanti   al   gran   panorama 
«pittorico-artistico-scientifico-nazionale»   che   seguiva   a   bocca 
aperta   e  con  gli   occhi   spalancati   i   gesti   del   cerretano   il   quale 
descriveva   le   meraviglie   che   si   vedevano   nell'«interno».   Lo 
riscossi e gli dissi; — Vicenzino! È ora di andarcene.

— Come? Te ne vôi ji, signoria? E gliu sparo?

— Lo vedremo strada facendo. — gli risposi.

Il   povero   Vicenzino   abbassò   il   capo,   come   se   una   immensa 
sciagura lo avesse colpito, e mi seguì lentamente, volgendo a ogni 
passo gli occhi verso il panorama, che al chiarore giallo di due 
fiaccole di sego accese allora allora sorgeva luminoso su la massa 
scura del contadiname affollato.

Arrivati in un vicolo deserto che andava a morire in un oliveto il 
mio ciociaretto entrò in una stalla per sellarvi l'asinello, ed io per 
aspettarlo   mi   sedetti   sur  una   pietra.  Ero  lì  quando  due   donne, 
tenendosi   strette   per   la   mano,   mi   passarono   accanto   senza 
vedermi. Una aveva il capo quasi nascosto da un fazzoletto rosso 
dalle cui pieghe uscivano ciuffi increspati di capelli neri, l'altra, 
una giovane contadina, vestiva il  [129]  costume del paese. Dopo 
pochi passi si fermarono, e quella che aveva il fazzoletto rosso, 
girati intorno gli occhi sospettosi, prese fra le sue mani una mano 
dell'altra; vi avvicinò sopra la testa e incominciò a parlare a voce 
bassa: poi si cavò dal seno un cordoncino bianco, lo baciò e lo 
annodò   al   polso   della   contadina,   che   dopo   di   essere   rimasta 
ancora per qualche istante immobile con la testa bassa, corse a 
raggiungere   una   sua   amica   che   l'aspettava   nascosta   dietro   al 
tronco di un vecchio ulivo.

Le due contadine rimasero un momento insieme a discorrere e si 
allontanarono in fondo all'uliveto, e la donna col fazzoletto rosso, 
dopo di aver mandato un grido gutturale e strano si avviò adagio 
adagio verso il paese, ove incominciava a brillar qualche lume.

Senza volerlo avevo assistito ad un sortilegio.

*

*

*

La luna era già sorta dal monte di Rocca d'Arce e le girandole 
degliu sparo scoppiettando sul cielo tingevano di vivaci colori le 
rocce e gli alberi, quando io scendeva verso il Liri, le cui acque si 
sentivano   crosciar   da   lontano.   Prima   di   arrivarvi,   oltrepassato 
appena un piccolo e misero borgo, mi trovai davanti alle rovine di 
una chiesa antichissima, da dove, nel silenzio, veniva il miagolare 
di un gatto.

— Come si chiama quella chiesa? — domandai a Vicenzino, ed 
egli insonnolito com'era, appoggiandosi al collo del suo omonimo 
mi rispose: — La chiesta sgarrupata.

Mentre l'asinello mi riportava a casa, non sapendo che altro fare 
di meglio per ingannar l'uggia della [130] via apersi il mio album e 
sciupai una delle sue pagine bianche scrivendovi sopra col lapis 
queste quattordici mezze righe rimate:

Batte la luna gialla su l'arcate

cadenti d'una chiesa bizantina

e, ne la calma tepida d'estate,

ne lumeggia la splendida rovina.

E giù, nel buio, stridono volate

di vipistrelli e cade la calcina

sopra le sepolture istoriate

da la solenne epigrafe latina.

Fra i rottami del tetto alto, s'intaglia

sul cielo un caprifico e da le rare

pitture, che ricopron la muraglia,

guardano le madonne e nel chiarore

giallastro, su la pietra d'un altare,

due gatti bianchi spasiman d'amore.

[131]

[133]

IV.

Non   era   ancora   giorno;   quando,   seguendo   la   mia   guida,   un 
vecchio contadino, battevo le scorciatoie per andare a Santopadre.

L'alba ci trovò in un bosco di vecchi castagni vicino a una fonte, 
detta di Santo Spirito. Sotto agli alberi altissimi fra enormi scogli 
rivestiti   di   musco   e   di   capelveneri   un   rigagnoletto   correva 
gorgogliando.

Un ciociaretto, curvo fra le foglie larghe delle piante, come un 
satiretto,   beveva   avidamente   raccogliendo   nel   cavo   delle   mani 
l'acqua cristallina che ricadeva sull'erba verde e molle di rugiada 
come una pioggia di perle. Alcune capre bianche, arrampicate qua 
e là su gli scogli salutavano il giorno nascente, mandando belati. 
Poco   lungi   una   fanciulletta   seminuda   guardava   un   branco   di 
pecore brune.

Quando riprendemmo il cammino io recitai ad alta voce qualche 
verso   di   Virgilio,   che   il   paesaggio   mi   aveva   riportato   alla 
memoria: e  la  guida al sentirmi  slatinare  mi guardò fiso  e mi 
disse: — Lei, signoria, scusate, siete milòrdo frangese, è vero?

— Io? Ma tu sei matto, — gli risposi ridendo — io sono di qua.

—  Eh! Lei pazziate! Lei, signoria, ci avete 'na faccia frangese  
assaie!

Mingaccio, — tale era il nome della mia guida — non ci fu modo 
di persuaderlo. Io per lui dovevo [134] essere frangese e per di più 
anche  milòrdo,   e   fino   a   quando   non   glielo   impedii,   egli   nel 
dirigermi la parola, mi onorò sempre con questi due appellativi.

*

*

*

Prima   di   lasciare   la   boscaglia   di   castagni,   entrammo   in   una 
chiesetta, vicina a poche casupole di contadini, e vi trovammo su 
due panche coperte di fiori, fra due candele, una bambina morta. 
Ella era tutta vestita di seta e intorno al collo aveva avvolti due 
vezzi  di  coralli  rossi. Due  grandi  orecchini  d'oro  a cerchio, le 
pendevano   dai   lobi   degli   orecchi,   rilucendo   su   le   guance 
cinerognole:   fra   le   manine   incrociate   sul   petto   teneva   un 
crocifisso d'argento.

Vicino alla coltrice improvvisata, una donna accovacciata in terra 
agitava   un   ramoscello   di   rosmarino,   scacciando   le   vespe   e   le 
mosche,   che   come   punti   d'oro,   vibranti   ne   l'aria,   sciamavano 
attorno alla morticina: me le avvicinai per darle qualche soldo ma 
la disgraziata crollò le spalle, e si nascose il volto fra le mani. 
Quel rifiuto, mi arrivò al core. Uscii dalla chiesetta e vi rientrai 
con   un   mazzo   di   ciclamini.   Mentre   li   stavo   spargendo   su   la 
morticina, due contadini si fermarono su la porta e guardarono 
dentro. Dopo un istante il più vecchio alzando la voce e le spalle 
disse   alla   donna,  che   scoteva  sempre  nell'aria   il  ramoscello  di 
rosmarino: — Fulomè!... nun ce pensà', ca chillo c'à fatto chessa 
ne fa n'àuta!

La  poveretta  nascose   ancora  una   volta   il  viso  tra  le   mani,  e   i 
contadini si allontanarono e sparirono nel folto del bosco.

Appena ripigliammo il cammino Mingaccio incominciò a parlare 
e a darmi notizie sulle usanze funebri [135] di queste contrade. Qui, 
quando   avviene   che   alcuno   muoia,   quelli   che   hanno   avuto   la 

disgrazia di perderla prima lo piangono sfogando il dolore con 
grida angosciose, e poi si mettono a banchettare. Il banchetto per 
solito s'inizia con un piatto di fave, a cui seguono i maccheroni e 
altra   roba,   se   ce   n'è.   Il   vino   si   beve   a   boccali,   e   l'ultimo   si 
tracanna   alla   salute   di   quello  che   se   n'è   ghiuto!   Non   di   rado 
accade che al levar delle mense molti dei convitati non trovino la 
forza di alzarsi. E cotesto banchettare non dura poco, poichè tutti 
i   parenti   e   gli   amici   del   morto   sono   obbligati   ad   offrire   alla 
famiglia di lui il loro pranzo, e naturalmente fra gli offerenti è una 
gara a chi può dare il migliore.

Mingaccio   seguitava   ancora   a   parlare   di   cerimonie   funebri, 
raccontandomi cose che mi facevano ripensare alla conclamatio, 
al  silicernium,   alla  coena   novendialis  ed   ai  ludi   novendiales, 
quando   al   di   là   di   una   siepe,   sur   un   colle,   apparve   una   torre 
antica,   intorno   a   cui   si   aggruppavano   molte   casette   non   meno 
antiche di lei, come un branco di pecore sorpreso dal temporale si 
aggrupperebbe intorno al pastore.

— È Santopadre? — domandai.

— Gnorsì!

Poco dopo al principio di una salita Mingaccio mi chiese licenza 
di andare a salutare certi suoi parenti e mi lasciò. Io seguitai la 
strada e arrivato alle prime case del paese dimandai ad alcune 
donne, che erano intorno a una fontana, dove avrei potuto trovare 
un caffè, e quelle donne mi risposero: — Dal tabaccaio. — Mi 
misi   allora   alla   ricerca   del   tabaccaio;   ma   la   ricerca   fu   vana. 
Alfine, perduta la pazienza, chiesi a un contadino: — Ma, dimmi 
un po', in questo paese dove si compra il tabacco? — Egli [136] mi 
guardò curiosamente due volte dalla testa ai piedi e mi rispose: — 
Dal caffettiere.

— E dove sta il caffettiere?

— Il caffettiere sta in quella bottega addove tu vedi quella frasca 
di cerqua.

— Ma quella è un'osteria.

—  Non ci pensare!  — riprese il contadino —  Tu vai lì, e lei 
troverete tutto quello che gli serve.

Vi andai, e, dopo di aver letto sur una targa che era sopra all'arco 
della porta: GENERI DIVERSI, vi entrai.

Nella   bottega   non   c'era   nessuno.   Picchiai.   Dopo   un   po'   un 
bambino uscì fuori da un cumulo di «generi diversi» e mi disse 
che il padrone era andato alla messa e che bisognava aspettare. 
Non sapendo quanto tempo avrei dovuto rimanere là dentro, dopo 
di   avere   osservato   quanto   mai   fosse   diversa   la   diversità   dei 
«generi   diversi»   che   ingombravano   gli   scaffali   della   bottega, 
stavo per andarmene, quando entrò un uomo alto, magro, vestito 
di   panno   bigio   e   con   un   cappellino   a   cencio   che   gli   copriva 
appena la metà della chioma folta, crespa e rossastra; si avvicinò 
al   banco   e   vi   picchiò   sopra   ripetutamente   col   pugno,   facendo 
ondeggiare i piatti di una stadera e rovesciando un bicchierino 
senza piede che si appoggiava a una bottiglia nera su la cui pancia 
rimaneva ancora qualche lettera della parola «Champagne»; tornò 
a picchiare e poi, scotendo il capo, esclamò: — Quest'animale l'è 
a la messa!

— Già! — ripetei io — l'animale l'è alla messa.

Allora   egli   si   volse   a   guardarmi   e   aggrottando   le   ciglia,   e 
storcendo la bocca mugolò: — Che paese!

— Che paese! — ripetei ancora io; poi cercando di farlo parlare, 
gli chiesi: — Ma voi siete di Santopadre?

— Io? Mi son de Milan! — mi rispose subito, e [137] toccandosi il 
cappellino   a   cencio   e   inchinandosi   soggiunse:   —   Fotografo,   a 
servirla.

— Fotografo! E come mai siete quassù?

—  Mah!  — rispose, sospirando —  Che cosa mai vuol che gli 
dica? La vita porca! — Tacque per un momento, e poi vedendo 

quanto io mi interessassi alle porcherie della sua vita, dopo di 
avermi assicurato che la sua macchina fotografica con la quale 
aveva eseguito centinaia di Consigli comunali era una macchina 
strafinissima,   prese   a   dirmi  che  lui   vendeva   anche   un   mastice 
vegetale di sua invenzione per accomodare in modo invisibile le 
rotture   di   vetri,   bicchieri,   bottiglie   ed   altri   simili   generi   di 
terraglie,  mastice a cui egli aveva dato il nome di  attaccatutto: 
che aveva un deposito di oleografie sacre e profane, che parevano 
vere: e che, qualora se ne fosse presentato  il bisogno  egli, non 
soltanto avrebbe saputo adattarsi all'arte meccanica, ritornando 
al suo stato primitivo bastoni, ombrelli ed altre simili bigiotterie, 
ma  in   caso   disperato  avrebbe   potuto   anche   cavare   sangue, 
impiombare   denti   e   guarire   mille   altre   malattie  tanto   palesi 
quanto segrete. E concluse col dirmi: —  Eppure, signore, con  
tutte queste abilità se si campa la vita, bisogna proprio dire che 
l'è un vero miracolo eccezionale!

Intanto che il milanese parlava, la bottega si era venuta popolando 
di tre contadini, di due cani e di un prete. Finalmente arrivò il 
padrone, un vecchio tremolante  il quale si mise a soddisfar le 
richieste dei contadini con una tale lentezza che io sgomento uscii 
insieme   col   fotografo,   che   non  la  finiva   più   di  portare   a  mia  
conoscenza  le   sue   tristissime   condizioni   e   di   tessermi   l'elogio 
della   sua   macchina  strafinissima.   Comprendendo   dove   voleva 
arrivare, per abbreviargli la strada gli dissi: — Volete farmi il 
ritratto?

[138]

—   Ma   di   certo.   —   mi   rispose   lui,   con   gli   occhietti   che   gli 
brillavano per la contentezza.

— Però bisogna farlo subito.

— Subitissimo.

— E dove avete la macchina?

— Nel mio laboratorio, qui vicino. — E incominciò a camminare. 
E io dietro!

Quando arrivammo in una viuzza ch'era un rompicollo, egli si 
fermò davanti a una porta sgangherata, l'aprì con un calcio, e, 
pregandomi   di   aspettarlo,   vi   entrò.   Vi   entrai   anch'io,   e 
appoggiandomi   a   un   muro   scalcinato   e   ammuffito,   scesi   due 
gradini di una scaletta, allungai il collo e vidi, fra due file di botti, 
il mio fotografo che illuminato da una debole luce rossa, frugava 
con   le   mani   in   una   cassetta   e   ne   cavava   fagotti   e   involti   che 
qualche   gatto   andava   ad   annusare.   Poco   dopo   tornò   su,   e 
dicendomi che in un paese come quello in cui ci trovavamo non si 
potevano avere pretese e bisognava adattarsi, mi condusse in un 
orto;   spolverò   con   la   manica   del   suo  abito   la   macchina 
strafinissima, la mise con non piccola fatica al  punto focatico  e 
mi fotografò. Poi si pose sulle spalle la macchina, e seguito da 
una   torma   di   bambini   andò   a   sviluppare   la   sua   negativa:   e   io 
aspettando l'ora di sviluppare la mia colazione, mi arrampicai in 
un sentiero coperto di rovi e me ne andai a veder da vicino quella 
torre che avevo già visto da lontano.

Mentre  la  stavo osservando  il  fotografo  venne  ad  annunciarmi 
come   la   fotografia   fosse   riuscita  in   modo   superlativo,   ed   io, 
commosso fino alle lacrime, lo invitai a voler dividere con me un 
po' di pane, un po' di vino, una fetta di formaggio di Scanno e 
poche   frutta   che   avevo   fatto   comperare   da   Mingaccio.  [139] 
Mangiammo su l'erba, all'ombra della torre, e poi ci recammo sul 
colle Campea per vedere le rovine di una chiesa antica, dedicata a 
S. Pietro, e alcuni ruderi romani i quali per i santopadresi sono 
nientemeno   che   gli   avanzi   di   una   villa   appartenuta   a   Giunio 
Decimo Giovenale, il poeta satirico di Aquino.

Ma il mio fotografo, dopo di avere esaminati minuziosamente i 
ruderi e di averli anche contati, mi disse che, secondo lui, la villa 
di Giovenale l'era una bala.

— E perchè? — gli dimandai.

—  Perchè?  —   mi   rispose   subito   con   una   sicurezza   da   non 
ammettere replica — Perchè l'è umanamente impossibile che un  
antico romano di talento il quale avrebbe potuto farsi una villa  

nella sua capitale se ne sia venuto a fabbricare una in un paese 
come Santopadre.

Il suo ragionamento filava! E poco dopo filò anche lui, dovendo 
andare   a  preparare   i   preparati  e   a  caricare   la   macchina  per 
eseguire il Consiglio comunale. Prima che mi lasciasse gli chiesi 
ridendo: — Quanti altri giorni rimarrete qui?

—  Mah!  — mi rispose, alzando le braccia —  Subet che avrò 
eseguito il Consiglio comunale scapperò via, fuggendo. — E si 
allontanò in fretta.

*

*

*

Io rimasi ancora lassù. Tornai a visitare le rovine della chiesa, e 
dopo di aver ammirato un olivo gigantesco e una quercia enorme 
il cui tronco misurava otto metri di circonferenza, mi sedetti su 
l'erba, appoggiai le  spalle ad un rudero, accesi la pipa e  [140]  mi 
misi ad ascoltare Mingaccio, il quale, cedendo alle mie dimande, 
prese a raccontarmi alcune istorielle su don Folco, il prete arguto 
e   beone,   sacrilego   e   buffone   a   cui   il   paese   di   Santopadre   va 
debitore di quella fama che esso gode nelle contrade di tutta la 
Ciociaria. Tali storielle non mi arrivavano nuove poichè le avevo 
già udite a narrare qua e là nei paeselli che avevo già visitati; ma 
le   risentivo   con   piacere:   prima   perchè   le   ascoltavo   nel   luogo 
istesso dove erano nate, e poi perchè sulla bocca e nelle mani di 
Mingaccio acquistavano un sapore di comicità irresistibile.

Quasi tutte quelle che egli mi ripeteva si riferivano alla lunga 
lotta sostenuta dal prete di Santopadre contro il vescovo di Sora: 
lotta   che   finì   sempre   con   la   vittoria   di   don   Folco,   il   quale 
rifugiandosi, quando lo credeva opportuno, fra le rupi delle sue 
montagne, ove nè la mano nè il piede del suo superiore potevano 
raggiungerlo,   era   sempre   padrone   di   fare   tutto   quello   che   gli 
pareva e piaceva infischiandosene altamente di tutti i rimproveri e 
di tutti i gastighi che gli venivano mandati da Sora. Del resto 
nella   lotta   egli   era   spalleggiato   dai   suoi   compaesani,   i   quali 

tenevano l'insigne prelato in conto di un solennissimo jettatore, 
poichè quando questi in un giro che fece per visitare le parrocchie 
della   sua   diocesi   si   fermò   in   Santopadre,   una   forte   scossa   di 
terremoto costrinse i santopadresi a fuggire all'aperto e a dormire 
in terra, nei campi.

Il   primo   fatto,   anzi   il   primo   misfatto   per   il   quale   don   Folco 
dovette  andare a  Sora  per farvi la conoscenza del  vescovo, se 
Mingaccio non mi ha male informato, fu il seguente. Poco lungi 
da Santopadre in una capanna agonizzava un contadino, e don 
Folco [141] andò a dargli l'estrema unzione. Fece tutto quello che 
doveva fare e poi si rimise in cammino per ritornarsene a casa. 
Disgraziatamente, il diavolo, il quale ha la perversa abitudine di 
seminare di tentazioni le vie battute da coloro che ei vuol perdere, 
volendo insidiare la virtù del povero prete, fra la capanna da dove 
questi veniva e la casa verso cui andava ci seminò una osteria con 
entrovi alcuni contadini che giuocavano il tòcco, un giuoco che si 
giuoca annaffiandolo con molto vino.

I   contadini   appena   videro   passare   don   Folco   lo   salutarono 
cordialmente   e   don   Folco   rispose   cordialmente   ai   saluti;   gli 
offrirono   da   bere   e   don   Folco   bebbe;   lo   invitarono   ad   entrare 
nell'osteria e don Folco vi entrò; gli chiesero di giuocare e don 
Folco giuocò. E giuoca e bevi e bevi e giuoca, insomma il povero 
prete finì col doversi coricare sopra una panca. Nel coricarsi sentì 
in una delle tasche qualche cosa che gli dava noia; vi mise dentro 
la mano, ne cavò quella qualche cosa che lo infastidiva, la posò 
sur una botte e chiuse gli occhi. Quando li riaperse era notte. Due 
contadini lo ricondussero a casa. All'indomani l'oste spazzando la 
sua bottega vide in terra un oggetto che luccicava. Era il vasellino 
dell'olio santo.

Cinque minuti dopo tutto il paese risapeva l'orribile sacrilegio, e 
qualche giorno appresso don Folco riceveva l'ordine di recarsi a 
Sora per render conto del suo peccaminoso operare. Vi andò, e 
allor che il vescovo prese a tempestarlo di rimproveri egli rimase 
umilmente   a   capo   chino,   in   silenzio,   aspettando   la   fine   della 

tempesta; ma quando vide che la tempesta non finiva più si decise 
di finirla lui, e, rialzato il capo rosso come un pomidoro maturo, 
[142] si mise a gridare: — Neh, 'gnore vescove, ma che te cride ca  
co' l'uoglie ch'ajo lassato alla taverna ci avo fatto l'ansalata? Pe' 
regula de Signoria, dinto a lu vasillo ce ne steva accusi poco ca  
nun ce n'asciva manco pe' cundi' quatte peparuole. Sì capito mo  
tu? — E senza aspettare che il vescovo gli rispondesse, gli voltò 
le spalle e discese in istrada, ove per calmare i nervi esasperati 
non potè fare a meno di entrare in un caffè e di chiedere una 
qualche cosa stommateca. Il cameriere gli recò un bicchierino di 
vino squisito. Don Folco lo bebbe; si leccò le labbra e ne chiese 
un altro. Poi fece portare sul tavolino la bottiglia, e cercandone il 
fondo, dimandò al garzone: — Neh, chesto vino che nome tiene?

— Lacrima Christi. — gli rispose il cameriere.

— Veramènte? — ripigliò don Folco che cominciava a risentir gli 
effetti di quella lacrima.

— Ma certo! Noi non vendiamo roba adulterata.

—  E allora  — si mise a urlare il prete, battendo il pugno sul 
tavolino — e allora nun ce lo potevate fa' sta' sino a mo in croce  
quanno che faceva 'ste lacrime?

Pochi giorni dopo don Folco venne privato dell'esercizio del suo 
sacro ministero. Quando egli seppe che non avrebbe più potuto 
celebrare la messa, ritornò a Sora, si appostò in un luogo ove egli 
sapeva che il vescovo avrebbe dovuto passare, e non appena lo 
vide da lungi gli gridò: —  Neh, 'gnore Vescove, me si tuota la 
messa? E tu schiatta! Ca te cride che pe' campà' àjo bisogno de  
magnà' Cristo tutti li juorni? Io campo co gliu mia. — E prima 
che riuscissero ad agguantarlo se ne scappò su le montagne di 
Santopadre.

[143]

*

*

*

Una   volta   il   busto   di   san   Folco,   che   è   appunto   il   patrono   di 
Santopadre, era stato recato processionalmente fuori del paese in 
una chiesina e colà era stato lasciato esposto per qualche giorno 
alla venerazione dei fedeli. Finita l'esposizione il simulacro del 
santo   doveva   essere   riportato   al   suo   domicilio   reale,   cioè   su 
l'altare maggiore della chiesa da dove era stato tolto, e don Folco 
si prese l'incarico di trasportarvelo. Andò nella chiesina, si mise 
sulle   spalle   il   busto,   e   seguito   da   qualche   contadino   che 
biascicava   paternostri,   si   avviò   verso   il   paese.   A  metà   di   una 
scorciatoia piena d'inciampi, ov'egli s'era messo per abbreviare la 
via, sdrucciola, e il busto gli esce dalle mani, e brillando al sole si 
mette a rotolare fra i sassi. Egli prova a ripigliarlo; ma non ci 
riesce.   Allora,   rosso   di   collera  si   rizza   sulla   punta   dei   piedi  e 
allungando le mani verso il santo che se ne andava precipitando a 
valle gli urla dietro: Ca te pozzino accide', voglio vedè' addò' te 
vai a fa' fotte'!

I contadini fuggono ancora.

*

*

*

Un'altra volta don Folco venne chiamato in una borgata vicina al 
suo paese per celebrarvi un triduo e per recitarvi un sermone. Egli 
appena   salito   sul   pulpito   si   volge   alle   donne   e   incomincia   a 
gridare senza tanti preamboli che la causa della loro perdizione 
era 'nu pezzetto de carne. I contadini sgranano [144] tanto d'occhi e 
le contadine divengono rosse come i loro corpetti di scarlatto. Ma 
il sacro oratore prosegue imperterrito: —  Sì. È 'nu pezzetto de  
carne.  — E soggiunge: —  Lo volite véde' qual è?  — Le donne 
abbassano gli occhi pudibonde e don Folco cava fuori un palmo 
di lingua e ci appunta su il dito. Una clamorosa risata scoppia fra 
le bianche pareti della chiesa.

Finita   la   predica   don   Folco   scende   dal   pulpito,   sale   i   gradini 
dell'altare maggiore e di lassù dà la benedizione col santissimo. 
Mentre egli solleva in alto il sacramento un bambino incomincia 

a   miagolare.   La   sua   mamma  tenta   invano   di   rabbonirlo.   Don 
Folco si stizzisce, gli va vicino e mostrandogli l'ostensorio: — 
Ohè, guagliò' — gli grida — vi' ca chesto è bòbbo, e se non le  
stai quèto le se tuoglie! Dopo la benedizione la chiesa si vuota e 
gliu prèute ripone il sacramento nella sua custodia e la chiude; ma 
quando va per estrarre la chiavetta dalla serratura la chiavetta non 
esce. Egli le tenta tutte per farla uscire; alfine perde la pazienza; 
dà un pugno sul ciborio ed esclama: —  E che ce sta ca dinto? 
Gliu diavolo!

Il sagrestano che aveva incominciato a spazzare la chiesa gettò la 
scopa, si fece il segno della croce e scappò via inorridito.

*

*

*

Ma don Folco oltre alle molte virtù con le quali soleva ornare 
l'esercizio   del   suo   ministero   sacro,   ne   possedeva   anche 
moltissime   altre   per   adornare,   qualora   se   ne   fosse   presentata 
l'occasione, l'esercizio del [145] suo ministero profano; poichè non 
aveva  rivali   nel   vendere  giumente  guerce,   asini   ciechi,   vacche 
zoppe, e nello spacciare merci di cattiva qualità come se fossero 
state  ottime.  Egli   era  così  furbo  ed  arguto  e  così  pronto  nella 
chiacchiera che trovava quasi sempre il gonzo da infinocchiare.

Un giorno andò in un paesello, ove tenevasi una fiera di bestiame, 
e vi portò un cavallo a cui per esser perfetto non gli mancava altro 
se non la parola. Un vecchio contadino lo comperò a buonissimo 
patto;   ma   dopo   di   averlo   comperato   s'avvide   che   alla   povera 
bestia le mancava la metà della lingua.

[147]

[149]

V.

Il  sentiero che  da  Santopadre porta a  Casalvieri, dopo  di aver 
serpeggiato per valli umide e verdi in fondo alle quali corrono 

rapidi i torrenti, s'arrampica sui fianchi rocciosi di monti aspri e 
selvaggi e va innanzi ora scoperto su pietre aride e brulle, ora 
nascosto  sotto  paurosi   boschi   di   querce.   Seguendo   il   mio   fido 
Mingaccio   io   avevo   già   percorso   un   lungo   tratto   di   cotesto 
sentiero e salivo il monte dei Sette Dolori, un monte coronato da 
una chiesuolina dinanzi a cui sorgono sette croci, quando il cielo 
incominciò a coprirsi di nubi e gli alberi sotto la sferza di un 
vento caldo e fastidioso principiarono ad agitare sonoramente i 
loro rami carichi di ghiande.

—  Tócca,   tócca,   signoria,   ca   ce   cuoglie   gliu   temporale!  — 
grugniva di tanto in tanto Mingaccio, esortandomi ad allungare il 
passo; ed io, difendendomi come potevo dalle raffiche del vento, 
lo seguivo ansimando.

A  monte   Cuoccio   il   vento   cessò   e   caddero   le   prime   gocce   di 
pioggia segnando di punti  neri il terreno; poi dal cielo oscuro 
precipitò il diluvio universale.

—  Tócca,   tócca!  —   gridava   sempre   Mingaccio,   facendosi   il 
segno della croce ad ogni balenare di lampi. — Tócca, tócca! — 
Ed io toccavo con le mani e coi piedi quanto mai fosse piacevole 
e divertente il salire [150] un monte sotto la furia degliu temporale. 
Quando Dio volle, bagnati fin nelle midolla ci potemmo rifugiare 
in un piccolo santuario. Colà, appena entratovi, Mingaccio trovò 
in una buca un leprotto morto. Ciò lo mise in grande allegria; aprì 
un coltelluccio e incominciò subito a scuoiarlo, e scuoiandolo, 
eccitato forse dal luogo che gli ricordava i giorni lontani della 
giovinezza,   prese   a   raccontarmi   una   quantità   di   storie 
brigantesche.

— Nun me fa' parlà'! — mi diceva ad ogni frase; e mentre i tuoni 
scoppiavano nell'aria fosca rimbombando fragorosamente sotto di 
noi, nelle forre dei monti Januli, seguitava a parlare, indicandomi 
con la punta insanguinata del suo coltelluccio i luoghi ove i fatti 
che mi narrava erano avvenuti.

—  Vedi   chélla  mòrra?  —  mi   disse   non  appena  ebbe  finito   di 
raccontarmi una storia piena di schioppettate, di morti e di feriti, 
accennandomi   un   monte   velato   dall'infuriare   della   pioggia:   — 
Vedi chélla mòrra? Se tu sapessi quanto foco c'è ascito derèto a  
chelle prète! Se tu sapessi! — ripetè ancora, scotendo il capo: e 
poco dopo com'ebbe terminato di spellare il leprotto ne gittò le 
membra fuori del santuario, ne ripiegò con molta cura la pelle e 
se la pose in tasca; poi stringendo le pugna macchiate di sangue e 
guardandomi   negli   occhi   esclamò   dolorosamente:   —  Eh, 
signoria, a chélli tiempe che te dico io ce steva la gioventù e la 
moneta; mo simmo viecchi! Nun c'è che fa'!

La pioggia continuava sempre. Uscire non si poteva, ond'io non 
sapendo come passare il tempo mi misi a leggere sulle pareti del 
nostro ricovero le innumerevoli iscrizioni lasciatevi da coloro che 
vi si eran fermati. Una di coteste iscrizioni incisa con un chiodo 
[151] o forse con la punta di un coltello sul manto turchino di una 
immagine diceva così: — Onorio Rechia latitande di Casalviero 
di   matina   di   pesima   piogia   assai   sono   ricoverato   qui   senza  
timore delli nemici mia.  Era il documento visibile di una delle 
istorie narrate allora allora da Mingaccio.

Alfine la pioggia cessò e potemmo lasciare il rifugio. Un raggio 
di sole pallido pallido cadeva da una immensa nube cinerea sulle 
croci del monte dei Sette Dolori, e da una valle lontana veniva 
nell'aria fredda un lungo e lamentoso rintoccar di campane.

— Che cosa dicono queste campane? — dimandai alla mia guida; 
ed essa portandosi le mani agli orecchi per meglio raccogliere il 
suono, dopo di essere rimasta per qualche istante in ascolto con la 
testa bassa, aggrottò le ciglia e mi rispose con voce commossa: — 
Sona a gràndina.

— Dove?

— A Casalvieri. — E il buon vecchio, appena incominciammo a 
scendere il monte, dopo di essersi fatto il segno della croce, prese 
a recitare alcune preghiere le quali secondo lui dovevano avere un 

effetto portentoso contro il flagello della grandine, e non si tacque 
se non quando arrivammo a Colle Fosso, una borgatella di una 
ventina di casupole dorate dal sole già vicino all'orizzonte. Colà, 
per riposarci, ci sedemmo sul margine di una fontana. Intorno a 
noi   gli   alberi   ancora   bagnati   brillavano   sul   cielo   purificato 
dall'uragano,   e   giù   dai   sentieri   che   scendevan   dai   monti   e   si 
perdevano fra l'erba verdissima cosparsa di fiori ravvivati dalla 
pioggia, sotto al languido svariar degli ulivi dai poderosi tronchi 
rintorti e maculati di musco, gruppi di contadine vestite di nero e 
col   capo   quasi   nascosto   da   larghi   e   lunghi  [152]  panni   bianchi 
ricamati si avvicinavano alla fonte, cantando e reggendo orci di 
terra gialla ornati di pitture sanguigne. La foggia del vestire di 
coteste   contadine   mi   piacque   tanto,   che   volendo   serbarne   una 
memoria   nella   cartella   dei   miei   disegni,   non   appena   arrivai   a 
Casalvieri ordinai a Mingaccio di trovare una donna disposta a 
servirmi da modello e di portarmela. Egli si allontanò ridendo e 
poco dopo ritornò tenendo per la mano una bambina col piccolo 
capo ricciuto oppresso dal peso di una enorme brocca di rame, e 
presentandomela   mi   disse:   —  Chessa,   signoria,   è   chéllo   che 
t'aggio potuto trovà'; chelle grande àvo pavura.

Bisognava adattarsi. Atteggiai la bambina come meglio potei, e 
mentre la mia guida mi lasciava di nuovo per andare a cercare un 
luogo dove passare la notte, incominciai a disegnarla. Una folla di 
curiosi mi circondò subito con tutta la sua ammirazione e con 
tutti i suoi più strani e goffi comenti, fra i quali ne udii con terrore 
uno   che   mi   bollava,   niente   di   meno!   quale   un   esattore   delle 
imposte   mandato   dal   Governo   a   Casalvieri   per   mettere   nuove 
tasse.   Avevo   appena   incominciato   a   cercare   il   modo   più 
persuasivo per ispiegare alle genti come io non avessi niente da 
spartire col fisco e le gabelle, quando all'improvviso una vecchia 
orribile sfondò il cerchio dei miei ammiratori e mi venne addosso 
agitando   furiosamente   le   braccia.   All'apparire   della   megera   la 
modellina   se   ne   fuggì   spaventata   ed   io   rimasi   sbalordito   ed 
attonito   in   mezzo   ai   popoli   di   Casalvieri,   i   quali   ridevano   e 
strepitavano   dietro   alla   vecchia,   che   dopo   di   aver   raccolta   la 

brocca   di   rame   lasciata   in   terra   dalla   bambina   si   allontanava 
urlando: — 'Ste cose jàtele a fa' a li paesi vostri! Chesta è carne  
[153]  ca   nun   se   venne!   Apprima   la   voglio   accide'   co'   le   mano  
mee!...

Per cercar di comprendere la ragione dei gesti e delle parole della 
vecchia   mi   approssimai   a   un   contadino   interrogandolo   con   lo 
sguardo ed egli mi rispose seriamente: — È ignoranzità. Già. Lei  
mi   capite,   ci   attaccano   idea.  —   E   dopo   di   avermi   squadrato 
dall'alto  in   basso  e   viceversa,  mi  chiese   a   bruciapelo:   —  Ma, 
scusa, tu di dove sei?

— Di Roma.

— E si sei de Roma che venghi a fa' da 'ste parte?

Non sapendo come rispondergli mi diedi per ingegnere, e allora 
lui alzò le ciglia e, guardandomi con aria furbacchiotta, mi disse a 
voce bassa: — È inutile che fai, ho capito tutto. Tu venghi a fare 
il traforo.

—   Bravo!   —   gli   risposi   subito,   e   avevo   già   principiato   ad 
insegnargli   il   modo   più   pratico   ed   economico   per   bucare   le 
montagne,   quando   Mingaccio   venne   ad   annunciarmi   di   aver 
trovato   il   luogo   ove   avremmo   potuto   andare   a   dormire. 
Cominciava   a   farsi   buio   e   ci   mettemmo   immediatamente   in 
cammino.   E   cammina   cammina,   dopo   di   avere   attraversato   il 
paese   e   di   avere   percorsa   una   strada   lunga   e   larga,   sassosa   e 
fangosa, fiancheggiata da vecchi olmi, arrivammo dinanzi a un 
grande   casamento   nero   ove   fummo   accolti   graziosamente   dal 
furioso abbaiare di molti cani incatenati sotto a parecchi carretti 
carichi di ceste e di bigonce dalle quali usciva e si disperdeva 
nell'aria umida e tepida un calido e piacevole odore di frutta.

Mentre Mingaccio badava a rabbonire i cani e chiamava ad alta 
voce   il   padrone   della   locanda,   gli   occhi   mi   andarono   in   cima 
all'arco di un androne, che metteva ad un cortile pieno d'altri cani 
e di altri [154] carretti, e rischiarata dalla luce fioca di una lanterna, 
intorno   a   cui   svolazzava   qualche   nottola,   vi   lessi   questa 

iscrizione:   —  SI   AFFITTANO   LETTI   CON   COMMODO   DI 
STALLA.

Avevo appena finito di leggere le parole male auguranti e stavo 
aspettando,   con   la   mia   guida   a   lato,   il   locandiere,   quando   i 
cagnacci ripresero ad abbaiare con maggior furia. Allora qualche 
persona si mosse sui carretti, fra le bigonce e le ceste; alcune voci 
rauche ed irate ferirono l'aria oscura; una bestemmia fece tremare 
la terra; ma l'albergatore non venne. Aspettammo ancora. Alfine, 
dopo   altre   grida   di   Mingaccio,   le   quali   inferocirono 
maggiormente   i   cani,   il   fondo   buio   del   cortile   incominciò   a 
colorarsi di un debole chiarore rossigno; il chiarore a poco a poco 
divenne   più   chiaro   e   finalmente   illuminato   dalla   fiammella 
oscillante di una misera candela da un soldo, che egli aveva in 
mano,   e   accompagnato   da   un   grosso   mastino,   apparve   il 
padreterno o, per esser più precisi, il padrone della locanda: un 
vecchio   bianco   per   antichissimo   pelo,   il   quale,   dopo   di   averci 
rivolta   qualche   parola   in   un   linguaggio   incomprensibile,   e   di 
averci   fatto   salire   una   scaletta   di   legno   molleggiante   e 
scricchiolante sotto il peso delle nostre persone, ci introdusse in 
una stanza, ove su un letto enorme, fra una quantità di ombrelle di 
tutte le forme e di tutti i colori, stava seduto un altro vecchio che 
aveva   sulle   ginocchia   una   grande   ombrella   verde,   aperta,   e   la 
rabberciava   al   lume   di   una   lucerna   di   ottone   il   cui   lucignolo 
fumigante   ammorbava   l'aria   di   un   puzzo   acre   e   fastidioso   di 
moccolaia.

Il   vecchio   appena   ci   sentì   entrare   sollevò   il   muso   bianco 
dall'ombrella   verde   e   guardandoci   con   gli   occhi   di   bragia 
incominciò a brontolare e a lamentarsi. [155] Insomma, tutti i letti 
della locanda erano occupati e l'unico letto disponibile era quello 
dell'ombrellaio! Ridiscesi subito la scaletta di legno lasciando il 
canuto   rabberciatore   di   ombrelle   nel   suo   nido   e   mi   rimisi   in 
viaggio   verso   il   paese   trascinandomi   dietro   oltre   a   Mingaccio 
anche la speranza di trovare colà un letto senza «commodo di 
stalla». All'alba io e lui lo cercavamo ancora; e, mentre l'aurora 

con le sue dita rosate tentava invano di allargare le crepe di un 
denso velo di nubi, morti di sonno come eravamo, dopo di avere 
ingoiato   una   bevanda   nera   ribelle   a   qualunque   addolcimento, 
montammo sopra a uno sciarabbà, pronto a partire per Atina, e ci 
addormentammo.

Quando io mi svegliai il cavalluccio della vettura, scotendo la 
testa coperta di fiocchi di lana e di medaglie, di coccarde e di 
sonagli, di pennacchi e di campanelli, col pettorale, la groppiera, 
il sottopancia e le tirelle di cuoio nero ornato da fregi di ottone 
lustro,   arrancando   e   soffiando,   ci   trascinava   su   per   una   salita 
ripidissima,   in   cima   a   cui   fra   il   verdeggiare   cupo   di   querce 
antichissime si intravvedevano le case lontane di Atina.

Prima di arrivarci, ricordo di avere osservato con gli occhi non 
ancora bene liberati dal sonno, sui fianchi del monte Meta, la cui 
cima   perdevasi   nel   cielo   nebbioso,   i   paeselli   di   Settefrati   e 
Picinisco; ricordo di aver visto le case di San Donato adagiarsi 
nella valle del Comino fra il verde giallognolo delle messi segate, 
e quelle di Alvito arrampicarsi sopra a un colle in cima a cui 
torreggiava   un   vecchio   castello;   rammento   anche   di   avere 
ammirato un raggio di sole che uscito dal cielo plumbeo andò a 
spegnersi subito su le case brune di Vicalvo, e poi... e poi  [156] 
ricordo   di   non   avere   ammirato   più   nulla,   perchè   appena   lo 
sciarabbà  si fermò in uno sterrato fra piramidi di cipolle e di 
pomidori, di melloni e di angurie e di altri ortaggi, incominciò a 
piovere con tanta forza ch'io non vidi più niente, tranne un Cristo 
di pietra in cima a una porta, il quale stendendo la destra verso di 
noi, bagnato com'era, pareva che invece di benedirci ci chiedesse 
un'ombrella.

*

*

*

La porta di Atina vista dal di fuori appare tutta rammodernata e 
dipinta  a   strisce  bianche  e  rosse;  ma  nel   suo  interno  conserva 
ancora   intatta   la   costruzione   medioevale.   E   una   impronta 

medioevale ha tutto il paese. Ovunque, nelle vie e per i vicoli, 
sulle case annerite dai secoli o bianchissime per la intonacatura 
recente qua e là si scorgono avanzi di portici, finestrelle binate, 
colonne,  capitelli  e  frammenti  di  scolture  romaniche. In  fondo 
alla   via   principale   sorge   un   castello   dominato   da   una   torre 
merlata.   Una   volta   nel   castello   abitavano   i   signori   di   Alvito; 
adesso   invece   vi   stanno   di   casa   due   muse,   la   Tragedia   e   la 
Commedia, cioè le carceri e il teatro. Quando lo visitai, dinanzi 
alla sua porta trovai due beccai che scannavano un bue. La povera 
bestia,   legata   con   grosse   funi   ad   una   trave,   si   dibatteva 
furiosamente tentando di  spezzarle  e  mandava  fuori  dalla  gola 
squarciata da una ferita orrenda muggiti lunghi e lamentosi. Un 
ragazzetto   raccoglieva   in   una   secchia   di   legno   il   sangue   che 
sgorgando con violenza dal collo calloso della bestia agonizzante, 
gli   schizzava   sul   volto   e   gli   tingeva   di   rosso   i   piedi   ignudi 
imbrattati di mota e di sterco.

[157]

Mentre   i   due   beccai   arruotavano   le   manaiuole   e   le   coltella, 
stropicciando con forza il filo dell'una su quello dell'altra, e si 
apparecchiavano a squartare il bue, io attraversai un andito oscuro 
ed entrai nel cortile del castello. Colà, una pioggerellina fina fina, 
lenta lenta, queta queta velava di mestizia profonda le mura alte 
ed antiche nelle cui crepe verdeggiavano le paretarie e le malve, 
le   ortiche   e   i   grispignoli.   Sopra   le   pietre   lisce,   del   color 
dell'acciaio, le gocce d'acqua scivolavano lentamente, brillavano 
per un istante come gemme preziose e cadevano nel fango. In un 
angolo, sotto a una tettoia mezzo rovinata, fra mucchi di fieno e 
di strame v'erano riparati muli e cavalli con le groppe coperte da 
ruvidi panni rossi e da pezzi di tela incerata. Quando una bestia 
raspava con lo zoccolo il terreno rammorbidito dalla pioggia, o 
chinava   la   testa   verso   lo   strame   s'udiva   il   tintinno   di   qualche 
sonaglio. Sui gradini di una scala parecchi ragazzi giocavano alle 
noci, e di tanto in tanto parlavano coi carcerati i quali accostando 
il volto alle sbarre delle inferriate rugginose s'interessavano alle 
sorti delle partite. Uno di cotesti sciagurati col braccio fuori di 

una inferriata stendeva la mano a una contadina che, reggendo un 
bambino,   si   rizzava   sulla   punta   dei   piedi   per   arrivare   a 
stringergliela.

Sentendomi soffocare da tanta miseria stavo per lasciare il cortile 
quando   alcuni   carcerati   mi   chiamarono,   e   cavata   fuori   dalle 
spranghe di una grata una lunga canna dalla cui punta penzolava 
una borsetta di tela, dopo di avermi chiesto qualche soldo e un po' 
di   tabacco,   incominciarono  a   cantare.   Mentre   ascoltavo   con  le 
orecchie attente il canto grave, lento e malinconico, e seguendone 
il disegno melodico, mi sforzavo di intenderne le parole, da una 
chiesa vicina  [158]  venne il  suono funebre di una campana che 
piangeva   un   morto;   allora   le   voci   appassionate   dei   reclusi   e   i 
rintocchi lugubri della campana s'unirono insieme dolorosamente 
e risonarono fra le mura squallide del vecchio cortile fino a che 
non si persero tremolando nell'aria livida e lacrimosa.

Per andare alla locanda, ove Mingaccio mi aveva già fissato una 
camera,   uscendo   dal   castello   dovetti   ripassare   davanti   ai 
macellari, e li rividi che spezzavano le membra del bue le cui 
interiora   fumanti,   appese   a   un   grosso   rampino,   esalavano   un 
fetore insopportabile. Intorno ad essi parecchi cagnacci macri e 
spelacchiati,   si   mordevano   fra   di   loro,   guaivano   e   leccavano 
avidamente   il   sangue,   che   sgocciolando   dalle   carni   macellate 
scorreva lungo il muro e andava a rosseggiare nelle pozzanghere. 
Poco lungi, ai piedi di una statua decollata, due buoi aggiogati 
accanto   a   un   baroccio,   per   null'affatto   commossi   dalla   vista   e 
dall'odore del sangue fraterno, guardavano con gli occhi tondi ora 
i  cani  ed  ora   i  macellari,  e   di   quando  in  quando  sgretolavano 
adagio adagio qualche cannuccia tenera e verde.

*

*

*

Nella locanda di Atina ebbi una bellissima stanza piena di luce e 
d'aria   e   tutta  rallegrata   dal   profumo   delizioso   di  molti   fiori  di 
lana, dai canti soavi di molti uccellini imbalsamati e dalla santità 

immarcescibile di parecchie generazioni di Gesù bambini di cera. 
Nel salire a cotesta stanza, attraversando un corridoio, vidi sopra 
a una sedia un cavalletto da pittore.

[159]

— C'è un pittore, qui? — dimandai alla locandiera.

— Sissignore, musiù!

— E chi è?

— È 'nu frangese de Pariggi.

— Si può vedere?

—  Certamènte  — mi rispose la buona donna —  ma mo sta in  
campagna a pazzià co' li colori. Lei lo potrete vedere subbito che  
ritorna.

E difatti subbito che ritornò lo vidi, gli parlai e con mia grande 
maraviglia   appresi   da   lui   che   egli   non   era   francese,   ma 
napoletano; e con non minore maraviglia ei seppe da me che io 
ero romano, perchè la padrona della locanda come aveva detto a 
me che lui era 'nu frangese de Pariggi così aveva detto a lui che 
io ero 'nu pariggino de Frangia.

A desinare ebbi l'alto onore di avere a commensale un mercante 
di grano, un bell'uomo panciuto, espansivo, comunicativo e tutto 
risplendente di oro e di brillanti, il quale, dopo di avermi chiesto 
molte notizie intorno al papa, al re, alla regina, ai ministri e al 
parlamento, mi dimandò se fosse proprio vero che nella piazza di 
Colonna Trojana volessero buttar giù la colonna per cercare sotto 
al suo piedistallo un tesoro chiuso in una enorme cassa d'argento.

—   Eh,   pur   troppo,   mio   caro   —   gli   risposi   —   a   quest'ora   la 
colonna sarà già stata abbattuta.

--Ma   lei   mi   parlate   sul   serio?  —   esclamò   il   mio   uomo, 
spalancando gli occhi bovini e percuotendo col pugno robusto la 
tavola   su   cui   i   piatti,   le   bottiglie   e   i   bicchieri   tintinnarono 
allegramente.

— Così non fosse! — gli risposi ancora — Così non fosse! — E 
con queste parole lo lasciai a digerire il suo pranzo, non che il suo 
rammarico   per   la   distruzione  igonoclastica   dell'ultimo   avanzo 
della [160] guerra di Troja, e me ne andai a passeggiare all'aperto.

Tornando   alla   locanda,   m'ero   fermato   un   momento   vicino   al 
tronco   di   un   vecchio   olmo   per   contemplare   le   vaghe   stelle 
dell'orsa, scintillanti sopra il verde glauco di un uliveto, quando 
mi sentii picchiare dolcemente sopra a una spalla: mi volsi e mi 
trovai accanto un omino sbarbato e profumato il quale, dopo una 
profonda   riverenza,   mi   disse   con   una   vocina   languida   e 
tremolante: — Lei, musiù, siete pittore?

— Qualche volta! — gli risposi. Egli allora sorrise, strizzò gli 
occhi e facendo un gesto ambiguo, mi dimandò: — Vi serve una 
bella donna di campagna da dipingere?

Poco dopo, mentre nella mia stanza io stava dipingendo la bella 
donna   di   campagna,   nella   camera   vicina   alla   mia,   ove   era   il 
mercante   di   grano,   intesi   risuonare   gioiosamente   una   risata 
argentina. Non v'era da dubitare. Il mercante di grano dipingeva 
anche lui.

[161]

IL PIANTO DELLE ZITELLE

[163]

I.

Benchè   una   voce   stentorea   avesse   già   gridato   più   volte:   — 
Partenza! Partenza! Partenza! — il treno non s'era ancora mosso 
che i miei compagni di viaggio, tutti soci più o meno valorosi del 
Club Alpino, mi avevano già messo due limoni sulla bocca dello 
stomaco, un barometro e un contapassi nei taschini del panciotto, 
una bussola nella borsetta del tabacco, e due carte geografiche 
nelle saccocce della giacca: due maledette carte geografiche, le 
quali,  quando  per  disgrazia  mia  venivano  aperte  non  c'era  più 
modo di poterle richiudere. Tutto questo materiale scientifico di 
cui i miei amici mi avevano infarcito mi fece pensare subito che 
io forse m'ero messo con soverchia leggerezza in una impresa 
troppo   difficile   per   le   mie   gambe,   e   mentre   la   voce   stentorea 
seguitava a gridare: — Partenza! Partenza! Partenza! — fui vinto 
dal vile pensiero di scendere e di squagliarmi; ma, ohime! proprio 
quando il mio pensiero stava per tramutarsi in azione, il treno 
sussultò,   prese   a   muoversi   piano   piano,   uscì   dalla   stazione   e 
principiò a galoppare per la campagna.

Alea jacta est, mormorai fra me e me per darmi coraggio; guardai 
col   cuore   stretto   la   cupola   di   San  [164]  Pietro   che   correva   a 
nascondersi   dietro   gli   archi   di   un   acquedotto   alla   cui   ombra 
riposavano   alcuni   buoi,   e   mi   addormentai.   I   sogni   che 
funestarono il mio sonno furono orribili. Prima mi parve di essere 
inseguito da un orso bianco il quale mi divorava con tutte le carte 
geografiche   e   le   bussole   che   avevo   indosso,   cagionandomi   il 
grandissimo dispiacere di non saper più da qual parte orientarmi; 
poi mi sembrò di essere non so più a quante migliaia di gradi 
sotto lo zero e diventare una granita di limone; da ultimo sognai 

di cadere da una montagna altissima in una valle bassissima: per 
l'effetto   della   caduta   il   barometro   si   spezzava,   il   mercurio 
scappava   via   e   io   dietro,   di   corsa,   cercando   di   raccattarlo   col 
cappello. E la corsa non fu breve davvero! Figuratevi che io il 
mio   mercurio   non   lo   potei   ripigliare   se   non   nella   stazione   di 
Frosinone, ove il treno si fermò ed io mi svegliai.

Fuori   della   stazione   di   Frosinone   stavano   ad   aspettarci   due 
vetture; vi salimmo, e dopo di aver percorsa una pianura gialla, 
ove   scintillavano   qua   e   là   i   falcetti   dei   mietitori,   e   di   avere 
attraversato alquanti colli rivestiti di ulivi, di olmi, di querce e di 
pioppi arrivammo in Alatri. Colà ci ristorammo con un piatto di 
spaghetti   eccellenti;   visitammo   le   mura   ciclopiche,   eccellenti 
anche esse; entrammo in qualche chiesa; ci fermammo davanti 
agli avanzi di alcuni edifici gotico-romani; leggemmo due o tre 
iscrizioni   latine;   ci   riposammo   un   momento   nel   Caffè   della 
Dodicesima Legislatura e ripartimmo subito per Guarcino.

 [165] 

A Guarcino ci fermiamo in mezzo a una piazza, piena di bambini 
e   di   galline,   per   dare   un   po'   di   respiro   ai   cavalli;   ed   io   ne 
approfitto per avvicinarmi a un omnibus verde, carico di attrezzi 
leggo   questa   misteriosa   iscrizione: 
da   circo,   su   cui
Compagnia Cavallerizza Colorita. Accanto all'omnibus verde un 
cavallo bianco, magro e gobbo dorme sulle quattro zampe, e due 
saltimbanchi, curvi su una caldaia nera, rimescolano una broda 
giallastra. Quando lasciamo Guarcino il cielo si copre di nuvole, 
la   pioggia   cade   e   ci   segue   fino   all'Osteria   d'Arcinazzo.   Quivi 
lasciamo   le   vetture,   e   mentre   il   cielo   ritorna   sereno, 
incominciamo a salire pian piano verso Vallepietra. A destra sotto 
di noi dal fondo della valle, il cui verde, velato dall'ombra del 
giorno   morente,   incupisce,   s'ode   venire   un   continuo   rumore 
d'acque cadenti. È il Simbrivio, il quale appena nato scende già 
frettoloso verso Cominacchio per ivi finire la sua vita breve nelle 
acque dell'Aniene. Mentre il Simbrivio scende e noi saliamo per 
la   ripida   via   mulattiera,   da   lontano,   fra   i   rami   degli   alberi, 
vediamo brillar qualche lume. Poco dopo udiamo anche qualche 

voce e ci troviamo in mezzo a una torma di pellegrini che sale al 
santuario della Trinità.

— Da quale paese venite? — dimando a un'ombra, passandole 
accanto, e l'ombra mi risponde: — Da Ferentino.

— E quando ci arriverete alla Trinità?

— Domani.

E domani ci arriveremo anche noi; poichè noi non ci siamo mossi 
da Roma soltanto per fare dell'alpinismo, o, per esser più precisi, 
dell'apenninismo; ma anche per assistere ad una cerimonia sacra e 
caratteristica   che   si   celebrerà   dopo   dimani   nel   santuario   della 
Trinità; santuario fondato nel quinto secolo dai monaci di San 
Benedetto   sur   una   rupe   del   monte   Autore,   poco   lungi   da 
Vallepietra, a mille e trecento metri di altezza. La cerimonia sacra 
a cui assisteremo [166] si chiama Il Pianto delle zitelle: ed è, a quel 
che mi dicono, una rappresentazione della passione e morte di 
nostro   Signore:   un   rimasuglio,   forse,   di   quei   componimenti 
ispirati quasi sempre dalla Bibbia, i quali, come tutti sanno, fin 
nel più lontano medio evo venivano  recitati prima in forma di 
dialogo   e   poi   come   veri   e   propri   drammi,   e   servivano   con 
l'allettamento dell'arte a tener viva nei cuori la fede nei dogmi e 
ferma nelle menti la memoria delle leggende e dei miracoli della 
nostra   religione.   Cotesta   rappresentazione   ha   luogo   ogni   anno 
nella domenica seguente alla Pentecoste, e per vederla migliaia e 
migliaia di pellegrini si partono dalle città, dai paesi e dai borghi 
del Lazio, dell'Abruzzo e della lontana Campania e salgono al 
santuario.

Ma il Pianto lo sentiremo piangere dalle zitelle dopo dimani; per 
intanto   ci   lasciamo   dietro   i   pellegrini   che   salgono   il   monte 
lentamente, cantando di tempo in tempo giaculatorie, e dopo un 
altro po' di cammino arriviamo a Vallepietra. È già notte buia. 
Traversiamo il paese e andiamo subito a trovar l'arciprete, amico 
nostro e del Club Alpino, che gli ha affidato la direzione di un 
osservatorio   termo-pluviometrico.   Egli   ci   accoglie   a   braccia 

aperte,   e   dopo   un   po'   di   conversazione   rallegrata   da   parecchi 
bicchieri   di   un   vinetto   squisito   e   riscaldata   da   un   focherello 
scoppiettante   in   un   enorme   camino,   ci   conduce   in   una   stanza, 
apre   una   finestra   e   ci   mostra   il   suo   osservatorio:   due   vasi   di 
matricaria, un vasetto di basilico, un cassettoncino di pomidori, 
un piccolo recipiente di zinco ed un termometro.

Appena   la   finestra   dell'osservatorio   si   richiude,   la   porta   della 
stanza si riapre e appare ai nostri occhi la figura corpulenta e 
gioconda del signor [167] Gazzetti, l'oste di Vallepietra, il quale col 
più dolce dei suoi sorrisi ci dà l'annuncio che la cena è pronta e ci 
invita a seguirlo. Lo seguiamo subito, ed egli appena è in istrada, 
prima ci manifesta tutta la sua allegrezza per aver ottenuto dalla 
sezione di Roma l'alto onore di poter fregiare la propria taverna 
con lo stemma del Club Alpino Italiano; e poi ci dice che volendo 
di   cotesto   onore   rendersi   degno   ha   pensato   di   recarsi   nella 
prossima estate sulla cima del monte Velino da dove si gode un  
colpo d'occhio impossibile, perchè da una parte si vede il mare e  
dall'altra   l'istesso.   Noi   lo   incoraggiamo   a   tentare   l'ardua 
ascensione, ed il buon uomo tutto ringalluzzito ci precede a gran 
passi, ansando; ma arrivato a una piazzetta, con la scusa di farci 
osservare due lunghi pali di faggio, innalzati davanti a una chiesa, 
si   ferma.   I   due   pali   secondo   un'antichissima   consuetudine 
vengono   confitti   nel   terreno   dai   fanciulli   e   dai   giovinotti   del 
paese, ogni anno, nel primo giorno di maggio e sono chiamati 
Kalendi. Il più alto è quello dei giovinotti ed ha sul vertice un 
ramo   di   frassino,   l'altro   ha   la   punta   ornata   da   una   frasca   di 
ginepro. Sulla piazza vediamo anche un palazzo nero, e sul cielo 
palpitante   di   stelle   una   torre   quadrata   e   merlata,   costruita   sei 
secoli addietro da un nipote di Bonifacio ottavo. Torre e palazzo 
appartennero già ai Caetani, poi agli Astalli, quindi ai Marefoschi 
ed ai Piccolomini, e ora sono dei Troili, i quali ne dividono le 
proprietà coi topi, coi pipistrelli, coi gufi e le civette. Il Gazzetti 
ci fa ancora ammirare, accanto a una delle finestre del palazzo, 
una vecchia trave infissa nel muro, la quale nei suoi bei giorni 
serviva a distribuire i tratti di corda a quei vallepietrani che se ne 

erano resi meritevoli; e poi ci conduce nella [168] sua taverna, ove 
finalmente   troviamo   imbandita   la  cena,   il   cui   piatto   principale 
consiste in uno squisito arrosto di vitella con la barba, ovverosia 
di capra.

L'oste,   servendoci   in   tavola,   non   perde   una   sillaba   dei   nostri 
discorsi, i quali su per giù, ma più giù che sù, si riferiscono a 
varie ascensioni e discese di aspre montagne, e ne rimane tanto 
entusiasmato   da   non   saper   più   trattenersi   dal   confessarci   il 
desiderio suo di salire il Gran Sasso: e quando la cena è finita 
egli, salendo col pensiero anche più in alto, non sa nasconderci la 
speranza di potere in un avvenire non troppo lontano recarsi su 
qualche vetta delle Alpi. Noi gli auguriamo di gran cuore che le 
sue   speranze   si   realizzino;   beviamo   ancora   un   bicchiere   e 
usciamo dalla bettola. L'oste ci segue e dopo qualche passo si 
avvicina   a   uno   di   noi,   e   trattenendolo   per   la   giacca,   con   una 
circospezione   grandissima,   gli   sussurra   all'orecchio   che  il 
barlometro è di una difficoltà impossibile.

— Ma non hai letto il libro che ti è stato mandato? — gli chiede il 
nostro compagno.

— L'ho letto — ripiglia l'oste, aprendo le braccia — ma non ci ho  
potuto capirci la più piccola parola.

— Vuol dire che non lo hai letto con attenzione. Capirai, sono 
cose scientifiche.

— Ho capito. — balbetta allora il povero oste. — Ho capito. — E 
ripetendo fra sè: — Sono cose scentifiche! — ci augura la buona 
notte, e si allontana lentamente a testa bassa, cogitabondo.

*

*

*

La dolorosa e commovente istoria dell'oste di Vallepietra e del 
suo barometro vale la pena di essere  [169]  tramandata ai posteri 
non soltanto per rallegrarli, ma anche per insegnar loro di quanto 

male sia cagione il cibarsi del pane della scienza quando non si 
possegga lo stomaco adatto a digerirlo.

Qualche   mese   addietro   due   alpinisti   della   sezione   romana, 
scendendo   dalla   cima  dell'Autore,   si   fermarono  nell'osteria  del 
Gazzetti; e stanchi ed accaldati com'erano, per godere un po' di 
frescura, si tolsero le giacche e deposero sopra a un tavolino due 
binocoli,   una   macchina   fotografica,   alcune   carte   topografiche, 
qualche libro, un termometro ed un barometro aneroide. L'oste, 
mentre i due giovinotti gli chiedevano un po' di vino, di pane e di 
prosciutto, non seppe dominare la curiosità di cui gli era cagione 
la vista dell'aneroide, e appena ebbe messo dinanzi ai due tutto 
quello che gli avevano chiesto, dimandò loro timidamente a qual 
razza di orologi appartenesse quell'orologio del  quale  egli  non 
aveva mai visto l'uguale.

— Ma questo non è un orologio. — gli rispose sorridendo uno dei 
due   giovinotti,   pigliando   in   mano   l'aneroide   —   Questo   è   un 
barometro.

— Ho capito. — balbettò l'oste — Questo è un barlometro. — E 
tolto dalle mani dell'alpinista l'aneroide, dopo di averlo esaminato 
da   ogni   parte   con   grandissima   attenzione,   se   lo   avvicinò   agli 
orecchi, e non sentendolo palpitare, esclamò: —  Si ha fermato! 
Bisogna caricarlo.

— Ma il barometro non si carica.

— Ho capito. Nun se carica, ma però, si lui nun se carica, come  
cammina?

— Ma non deve camminare. — ribattè il giovinotto, e soggiunse, 
ridendo: — Basta che cammini quello che lo porta.

[170]

— Ho capito. Nun deve camminà'. Ma però si lui nun cammina  
che ve ne fate?

Allora   l'alpinista,  incominciando  a   divertirsi   della  curiosità  del 
buon uomo, fra un sorso e l'altro di vino e fra una fetta e l'altra di 

prosciutto, prese a spiegargli come il barometro non servisse per 
distinguervi le ore, ma sì bene per misurare l'altezza dei monti e 
per prevedere il tempo buono e il tempo cattivo, il sereno e la 
pioggia.

—  Ho capito!  — esclamò l'oste, spalancando gli occhi —  Ho 
capito! — E, dopo qualche istante di silenzio, chiese: — Dunque  
uno de noi, con uno de questi giocarelli in mano, lui potrebbe 
sapé' quando che piove?

— Potrebbe.

— E per comprà' uno de questi giocarelli quanto si impiega?

— Mah, una quarantina di lire.

— Ho capito. E dove se vendeno?

— Dall'ottico.

— Ho capito. Dal lottico. — balbettò ancora l'oste.

E non fiatò più. Ma da quel momento decise irrevocabilmente che 
non appena gli si fosse presentata l'occasione di andare a Roma 
avrebbe   comperato   un  barlometro.   Difatti   qualche   settimana 
dopo,   avendo   dovuto   scendere   nell'Urbe   per   sbrigare   alcune 
faccende,   si   recò   da   un  lottico  ed   acquistò   un   aneroide. 
Naturalmente   il  lottico,   prima   di   consegnarglielo   gli   spiegò   il 
modo di servirsene; ma alle parole dell'uomo della scienza l'uomo 
dell'ignoranza ci badò poco; e tutta la parte che si riferiva al modo 
di leggere i diversi gradi delle altitudini, come gli entrò da una 
orecchia   così   gli   uscì   dall'altra.   Il  barlometro  non   l'aveva 
comperato per questo! A lui il sapere [171] di trovarsi un metro più 
su o un metro più giù importava poco; quello che gli importava 
moltissimo era il poter prevedere le variazioni dell'atmosfera, e, 
per precisar meglio il suo pensiero, il poter sapere prima degli 
altri quando il tempo sarebbe stato bello e quando brutto. E per 
capir questo non occorrevano spiegazioni. L'aneroide con la sua 
bella   lancetta   lustra   e   con   le   sue   belle   parole   stampate   sulla 

mostra parlava da sè. E l'oste, sbrigate le sue faccende, se ne partì 
da Roma felice e contento.

Ma, ahimè, la sua felicità e la sua contentezza dovette lasciarle 
per istrada; poichè lungo il viaggio da Roma a Frosinone e da 
Frosinone all'Arcinazzo, benchè il tempo fosse bellissimo, egli 
vide l'indice del suo barlometro  inclinarsi su quel punto dove si 
leggeva: pioggia;  e quando arrivò a Vallepietra, mentre il  sole 
cadeva in una gloria di luce, s'accòrse con sua grande maraviglia 
che il suddetto indice non solo era sceso ancora, ma s'era fermato 
su quella parte della mostra ove si leggeva scritta a grandi lettere 
la parola: tempesta. Come mai? Che l'aneroide si sia guastato? — 
si domandò il pover uomo; ma si rispose subito: — Impossibile! 
— E allora? Allora come egli aveva dinanzi il barlometro, così si 
pose dinanzi le corna del seguente dilemma: — Va avanti lui o va 
indietro   il   tempo?   Accomodò   le   cose   pensando   che   l'aneroide 
anticipasse   più   di   quanto   avrebbe   dovuto   l'annuncio   della 
burrasca; e, sicuro del fatto suo, andò attorno profetizzando agli 
amici e conoscenti che l'indomani sarebbe stato un tempo da lupi. 
Tutti   credettero   che   scherzasse,   e   qualcuno   arrivò   perfino   a 
dimandargli se non si fosse impazzito; ma il profeta, incrollabile 
nella  sua  fede,  rispose   agli   increduli:  —  Ce  ne   riparleremo  a  
domani!  —   E   se   ne  [172]  tornò   a   casa.   Quivi   riprese   in   mano 
l'aneroide. Segnava sempre: tempesta. Prima di andarsene a letto 
esaminò a parte a parte il cielo per vedere se per caso qualche 
nuvoletta non incominciasse già a turbare l'immacolata serenità 
del firmamento; ma, pur troppo, dovunque ei rivolse gli occhi 
scrutatori non vide che un infinito scintillare di stelle. Si coricò e 
passò la notte sognando che molti diluvii universali e parecchie 
cascate del Niagara gli annacquavano il vino in tutte le botti della 
sua cantina, e quando i galli incominciarono a cantare e la prima 
luce   del   giorno   nascente   fugò   le   tenebre   e   i   sogni,   corse   alla 
finestra, l'aprì e vide dinanzi a lui tutti i monti che circondano 
Vallepietra, come  un vasto  anfiteatro, alzare  le  cime  azzurre  e 
ridenti nell'aria serena; vide a poco a poco tutto il cielo divenire 
di porpora e d'oro; e vide finalmente sorgere il sole: non il solito 

sole   di   tutti   i   giorni;   ma,   direi   quasi,   un   sole   festivo:   un   sole 
talmente bello, radioso e abbagliante quale egli non l'aveva mai 
visto.

E il barlometro? Il barlometro segnava sempre: tempesta.

Per cercare di spiegarsi il procedere scandaloso del suo aneroide 
il povero oste le pensò tutte; ma non ci riuscì: non ci riusci perchè 
le pensò tutte meno una: quella cioè che tali barometri sogliono 
spostare il loro indice a seconda dell'elevazione dei luoghi ove 
vengono portati: così che se la lancetta del suo aneroide non s'era 
più mossa dalla parte ove era stampata la parola tempesta, ciò 
avveniva perchè cotesta maledetta parola trovavasi scritta proprio 
in quel punto della mostra ove l'indice doveva necessariamente 
fermarsi per segnare l'altitudine di Vallepietra.

[173]

Tutto quello che il povero oste soffrì per causa del suo barometro 
ve lo lascio immaginare.

Alfine, non ne potendo più, pensò di scrivere ai signori del Club 
Alpino perchè gli mandassero una istruzione che fosse bona a far  
camminare il suo barlometro, il quale subbito che era arrivato a  
Vallepietra, abbenchè il tempo fosse splentito, si aveva fermato 
con la sua sfera  sulla  tempesta  e  non c'era caso  di  farlo  più  
movere.

Un'anima   perversa   gli   mandò   un   vecchio   opuscolo,   pubblicato 
dalla Reale Accademia dei Lincei.

Il   pover'uomo   lo   lesse,   non   ci   capì   nulla;   ma   concluse   che  il 
barlometro è di una difficoltà impossibile.

*

*

*

Ieri sera avevo già spento il lume, quando nella stanza vicina alla 
mia udii risuonare una voce femminile la quale dimandava che 
cosa   fosse   il  Glubbe   Albino.   Dopo   qualche   istante   di   silenzio 
un'altra voce, maschile, le rispose gravemente così: — Il Glubbe 

Albino, cara Filomena, è una cosa che qui a Vallepietra poco se  
conosce:   ma   in   quelle   parte   dove   che   lei   è   conosciuta   la 
conoscheno tutti.

[174]

II.

Il sole è già alto e noi saliamo verso il santuario della Trinità, ove 
stanotte   dormiremo   alla   meglio   in   una   capanna,   e   domani 
assisteremo alla sacra cerimonia del Pianto e vedremo le zitelle. 
Quando la salita incomincia a farsi sentire ci fermiamo dinanzi a 
certe rocce dalle quali sgorga un filo di acqua, e sappiamo da un 
giovinetto di Vallepietra che il luogo ove siamo si chiama l'Acqua 
delle Donne.

— Perchè? — gli chieggo.

— Perchè le donne quanno che loro ritorneno dalla Ternità se ce 
laveno sotto pe' devozione. — mi risponde il giovinetto, ridendo; 
e appena ci rimettiamo in cammino mi mostra un'altra sorgente 
chiamata l'Acqua Cornetta: e poichè vede l'interesse col quale io 
l'ascolto, dopo di avermi additata una cappelletta bianca che porta 
il nome non molto poetico di Porco Grasso, si ferma sotto a una 
quercia sul cui vecchio tronco nereggia una croce, e mi dice che 
la cerqua si chiama li Quarti de Baragà.

Sorpreso   della   stranezza   del   nome   dell'albero   rivolgo 
all'adolescente   qualche   dimanda,   e   dalle   sue   risposte   riesco   a 
sapere una storia orribile.

Molti anni addietro un francese, un tal Baragas, sotto alla cerqua 
vi uccise un pastore per derubarlo. [175] Il francese fu arrestato e 
portato   a   Napoli   e   colà   fu   impiccato:   poi   il   suo   corpo   venne 
chiuso in una bigoncia e  spedito  a Vallepietra, ove il maestro di 
giustizia, dopo di averlo squartato ne mise li quattro quarti su la 
schiena di un asino, li portò sulla faccia del logo del delitto e li 

appese ai rami della cerqua sotto alla quale era stato assassinato il 
pastore.

Mentre   raccoglievo   dalle   labbra   del   giovinetto   il   racconto 
macabro   alcuni   pellegrini   che   passavano   si   fermarono   dinanzi 
all'albero;   si   inginocchiarono,   biascicarono   qualche   avemaria, 
buttarono qualche sasso sulla croce e si allontanarono. Dimandai 
per qual ragione i pellegrini, dopo di aver pregato avessero gittato 
i sassi sulla croce; ma nessuno me lo seppe dire. Mi risposero 
tutti:   —  Hanno   fatto   accusì,   perchè   fanno   sempre   accusì. 
Immaginai che forse la preghiera fosse per l'anima della vittima e 
il sasso per quella dell'assassino, e ripresi a camminare pensando 
come ad ogni modo la costumanza dovesse essere certamente un 
detrito   dell'antichissima  litholatria.   E   non   mi   parve   per   nulla 
affatto strano il veder conservato un tal culto in un paese ove di 
sassi ce ne sono anche troppi!

L'arciprete di Vallepietra che ci precede cavalcando un muletto 
interrompe le mie meditazioni pietrose, fermandosi per indicarmi 
una   sua   proprietà   che   ha   nome   Belvedere.   Un   burlone   gli 
suggerisce subito di piantarvi molti cavoli per rivenderne i torsi ai 
musei. Oltrepassato il podere dell'arciprete il sentiero ove siamo, 
girando e rigirando in un labirinto di rocce, ci porta sul sommo di 
una altura e di lassù vediamo in tutta la sua imponenza la rupe 
gigantesca ai cui piedi il santuario sembra un giocattolo. La rupe 
di calcare azzurrino, macchiato qua e là dal giallo  [176]  ranciato 
dell'ossido di ferro, sorge sul ripido pendio della montagna come 
una parete enorme, e si inalza a perpendicolo per circa duecento 
cinquanta metri. Mentre siam fermi ad ammirarla ci viene agli 
orecchi   un   romore   di   canti   e   di   grida,   interrotto   di   quando   in 
quando da qualche fucilata.

— S'ammazzano? — chieggo, ridendo, all'arciprete.

— No — mi risponde serio serio dall'alto del suo muletto il buon 
prete  — festeggiano  la  Trinità;  —  e scotendo  il  capo  mi  dice 
come  cotesto modo di  festeggiarla  sia  spesso  cagione di  gravi 
disgrazie,   poichè   al   rintronare   delle   schioppettate   dalla   rupe 

solcata da enormi screpolature i sassi cadono sulla folla, sì che 
ogni anno qualcuno torna a casa, se pur ci ritorna, con la testa 
rotta.

Seguitiamo a salire, e a poco a poco sotto alla rupe incominciamo 
a   distinguere   qualche   cosa   somigliante   a   un   brulicare   nero   di 
formiche intorno a piccoli cespugli: saliamo ancora, e via via i 
piccoli   cespugli   si   trasformano   in   querce,   in   aceri   ed   in   faggi 
colossali, le formiche diventano persone, e ci troviamo in mezzo 
a migliaia e migliaia di uomini e di donne di tutte le età, che 
pregando, cantando, urlando, e di tanto in tanto distribuendosi a 
vicenda solennissimi cazzotti, cercano di avvicinarsi al santuario. 
Il santuario, non molto grande, è tutto scavato nella roccia, e per 
entrarvi bisogna salire due scalette e passare su un terrazzino; ed 
è appunto sotto alle due scalette che la folla s'agita più fitta e più 
romorosa. Alcuni uomini armati di fucili provano a mettere un po' 
d'ordine   nella   moltitudine   invasata   dal   furore   religioso   e   dal 
desiderio di penetrare nel luogo sacro, ma non arrivano ad altro 
che ad accrescere il disordine. Quando dopo una lotta degna di 
miglior causa io [177] riesco ad avvicinarmi ad una delle scalette, 
mi trovo accanto a uno stendardo su cui leggo scritto a grandi 
lettere:   Compagnia   di   Anagni.   Lo   stendardo   è   sorretto   da   due 
donne   e   tutti   quelli   che   vi   sono   intorno   strillando:   —  Largo! 
Largo! Largo! — si chinano verso il terreno come se cercassero 
qualche  cosa.  Guardo  anch'io  ove  tutti  guardano,  e  veggo  con 
ribrezzo   due  uomini   e   una  donna   che   andando  carponi  con  la 
faccia nel fango si muovono lentamente fra i piedi dei loro vicini. 
I tre sciagurati hanno incominciato a camminare con le ginocchia 
appena han visto da lontano per la prima volta il santuario, e per 
mantenere   una   promessa   fatta   alla   Trinità,   dovrebbero   arrivare 
camminando   sempre   così   fino   dinanzi   alla   sua   immagine 
miracolosa; ma al primo gradino della scaletta si fermano e non 
possono andare più oltre. La folla tenta di animarli coi gesti e con 
le parole, li esorta a proseguire e li stimola ad adempiere il voto; 
ma i tre disgraziati nello stato di esaurimento in cui sono non 
veggono   e   non   sentono   più   nulla   e   rimangono   immobili. 

Qualcuno spruzza sui loro volti un poco di aceto. Tutto è inutile. 
Allora   si   fanno   avanti   alcuni   contadini;   li   legano   con   lunghe 
corde, e uno alla volta li traggono su in cima alla scaletta come se 
fossero fagotti di cenci, e mentre tutti alzando le braccia urlano: 
—  Grazia! Grazia! Grazia!  — li spingono nel santuario, ove li 
segue tutta la Compagnia.

Poco   dopo,   vincendo   il   turbamento   cagionatomi   da   tanta 
abiezione, li seguo anch'io e li riveggo inginocchiati dinanzi a un 
altare   chiuso   dentro   a   una   cancellata   dalle   cui   sbarre   di   ferro 
pendono fucili, pistole, stampelle, vesti, grembiuli ed altri oggetti 
coperti   di   polvere   messi   lì   a   testimonianza   delle  [178]  «grazie 
ricevute».   I   due   uomini   coi   volti   insozzati   di   fango,   col   naso 
insanguinato e con gli occhi fuori delle orbite agitavano le braccia 
verso una pittura antica; e la donna, anche lei col viso imbrattato 
di mota e con gli occhi sbarrati, brancicava con le mani luride la 
tovaglia bianca dell'altare e tossiva; e ad ogni scoppio di tosse il 
sangue le usciva dalle labbra escoriate, le scendeva giù pel collo e 
le macchiava la camicia. Il resto della Compagnia era fuori della 
cancellata. Uomini e donne di ogni età, tutti ammucchiati in terra 
uno addosso all'altro pregavano, e di tanto in tanto, alzando le 
mani tremule, prorompevano in grida e lamenti che rintronavano 
sotto la volta bassa del santuario. Qualche lampada spandeva un 
po' di luce giallognola nell'aria  densa impregnata  di esalazioni 
stomachevoli.

Accanto   all'altare   due   preti,   seduti   comodamente   su   due 
seggioloni,   appoggiavano   i   gomiti   sopra   a   un   tavolino   su   cui 
erano  un   gran   libro   aperto  e   un  piatto  di   metallo:   il   libro  per 
notarvi tutte le messe, piane o cantate che, a richiesta dei fedeli, 
dovevano   poi   celebrarsi   in   suffragio   dei   morti,   e   il   piatto   per 
raccoglierne subito il prezzo a vantaggio dei vivi.

Difatti non appena qualcuno sorgendo dalla folla prostrata a terra 
e genuflessa si approssimava al tavolino, vedevansi i due preti 
curvarsi sul libro aperto e udivasi il rumore squillante dei soldi 
cadenti nel piatto metallico.

Nel breve tempo che rimasi con la Compagnia d'Anagni io vidi 
molte donne appressarsi al tavolino per lasciarvi i loro risparmi 
nelle mani dei preti; una fra le altre che oltre ai quattrini vi lasciò 
anche   un   involto.   Uno   dei   preti   lo   prese   con   un   gesto 
d'impazienza, l'aprì, e, scotendo il capo, ne cavò fuori  [179]  due 
bellissime trecce di capelli biondi; le guardò un momento e le 
porse al suo vicino, e questi a sua volta le dette a un sagrestano 
che le appese a una sbarra della cancellata fra un mazzo di coltelli 
arrugginiti e una pistola rotta.

—  È   robba   d'un'ossessa.  —   mi   disse   subito   un   contadino;   e 
seguitò: — Ah, signoria! Si tu l'avessi vista un anno de là! Era la  
più bella de lo paese! Era bianca e rossa come 'na rosa! Ibbè?  
Quanno   che   gliu   diavolo,   Dio   ne   libbera   me,   gli   entrava   in  
cuorpo e la scoteva, addoventava 'na pazza! Mo la Ternità gli ha 
fatto la grazia e lei se ha tagliato le trecce e ce l'ha donate.

Il contadino aveva appena finito di parlare quando i due preti, 
alzando e agitando le braccia, incominciarono a gridare: —  Su, 
che basta! Jate fòra!

Nessuno si mosse.

—  Su, che basta! Jate fòra!  — ripeterono i preti, e fatti rizzare 
per forza i tre inginocchiati dinanzi all'altare li mandarono fuori 
della   cancellata.   Allora   si   udì   squillare   un   campanello:   alcuni 
uomini armati di fucili, gridando anche loro: Fòra! Fòra! Fòra! 
entrarono nel santuario, e un po' con le buone e un po' con le 
cattive riuscirono a fare alzare i pellegrini e a spingerli verso la 
porta.

Mentre   tutti   se   ne   andavano,   volgendosi   di   tanto   in   tanto   a 
guardare l'altare, una donna rimasta indietro si trasse dal petto 
una moneta e la diede sottomano a un prete.

— Lassate chesta. — borbottò una voce: e la contadina fissando 
con gli occhi sfavillanti di gioia l'immagine della Trinità andò a 
rimpiattarsi nell'ombra.

Uscendo   dal   santuario   m'incontrai   in   un   giovinetto   col   volto 
rigato di sangue. Due contadini lo portavano a spalla e lo seguiva 
una   donna   piangente.   Altre   donne  [180]  intorno   a   lei   urlavano: 
Grazia! Grazia! Grazia! Che cosa era successo? Un sasso, uno di 
quei sassi dei quali mi aveva parlato poco prima l'arciprete di 
Vallepietra, s'era staccato dalla rupe ed era caduto sul capo del 
giovinetto   facendolo   stramazzare   a   terra   privo   di   sentimento: 
l'avevano rialzato ed ora lo portavano dinanzi alla Trinità. E la 
Trinità   per   guarirlo   non   si   fece   pregar   molto.   Affaccendata   in 
tante   faccende   sbrigò   le   cose   alla   lesta!   Difatti   poco   dopo, 
ripassando davanti al santuario, l'adolescente moribondo lo rividi 
in ottima salute: stava genuflesso devotamente e pregava con le 
mani giunte; e un vecchio gli tagliava i capelli intorno alla ferita 
bagnandogli di tanto in tanto la testa con un cencio intriso d'acqua 
santa.

*

*

*

La folla aumenta sempre. I pellegrini arrivano a torme da tutti i 
sentieri   che   dal   fondo   delle   valli   salgono   al   santuario,   e   le 
Compagnie   si   seguono   una   all'altra   continuamente.   Ogni 
Compagnia appena è giunta alla meta sospirata del suo viaggio si 
sceglie sotto gli alberi o fra le rocce al riparo dal vento il luogo 
dove passare la notte, e vi innalza subito una catasta di legna, il 
cui fuoco dovrà difenderla dal freddo. Sulla costa del monte, che 
pende sotto ed intorno al santuario, di coteste cataste formate per 
lo più di bellissimi e robusti rami di querce, di faggi e di carpini, 
tutte coronate da una croce, ve ne sono a centinaia, e accanto ad 
esse s'aggruppano migliaia di pellegrini. Alcuni vinti dalla fatica 
del   lungo   cammino   col   capo   posato   sui   loro   fagotti   di   cenci 
dormono;   altri   mangiano   avidamente  pane   ruscio 
[181]  e 
formaggio   o   masticano   guainelle   e   lupini;   qualcuno   rallegra   i 
compagni col suono della cornamusa; qualche donna cava da una 
cesta di vimini piena di stracci un bimbo, lo bacia, se lo porta al 
seno e lo allatta; i più, eccitati dal fervore religioso e felici di 

trovarsi finalmente accanto alla casa addove abbita la Santissima  
Ternitane,   cantano   con   le   voci   rauche   e   gutturali   preghiere 
monotone senza mai fine.

Dopo di aver girato qua e là fra la folla dei pellegrini, mi rifugio 
in una capanna, costruita dalla sezione romana del Club Alpino 
addosso alla rupe, poco lungi dal santuario, per cercarvi un po' di 
riposo, e ci trovo invece diversi preti che stanno prendendo le 
ultime disposizioni per la festa di domani.

La   capanna   è,   si   può   dire,   il   quartier   generale   della   preterìa: 
ovunque, sulle panche e alle pareti vi sono fiori di carta e di talco, 
fasci di candele, arredi sacri, stendardi, croci e alcuni fucili, senza 
dei quali in questi paesi pare che non sia possibile di celebrare 
nessuna festa nè religiosa nè profana. Di tempo in tempo qualche 
festarolo,   cioè   qualcuno   di   quei   contadini  grassi  i   quali   si 
assumono la direzione e l'impegno pecuniario della festa, entra 
nella   capanna   e   va   a   confabulare   coi   preti.   A  uno   di   cotesti 
contadini uno dei preti dimanda: — Come va la cera?

— Nun c'è male.

— E le messe?

— Ringraziamo Iddio; se potemo cuntentà'.

— E per il Pianto è pronto tutto?

— Tutto! Ogni cosa è al suo ordine.

Un altro festarolo si affaccia alla porta, guarda dentro e alzando 
un dito si avvicina a un prete dicendogli: —  Don Luviggi! Una  
parola!

[182]

— Che vuoi? — chiede don Luviggi; e il contadino gli si avvicina 
ancora e gli dice abbassando la voce:

— C'è 'nu peccatore che vo' la confessione.

— Ma questo non è il momento! — esclama il prete alzando le 
spalle.

— Don Luviggi! — ripiglia subito il contadino aprendo le braccia 
— Don Luviggi! Quello tiene 'nu mazzo de cera accusì!

— Be', allora digli che aspetti: intanto piglia la cera — ordina il 
prete; e il  festarolo  esce, e poco dopo rientra con un fascio di 
candele.

Appresso a lui viene nella capanna un omicciattolo barbuto, una 
specie di gnomo con un cappellaccio da prete sul capo ricciuto e 
con un vecchio mantello color tabacco sulle spalle. È il romito 
che vive quassù ed ha in custodia il santuario. Egli appena mi 
vede mi presenta una scatola di latta facendovi ballare i soldi che 
vi sono dentro, e guardandomi con gli occhietti furbi mi dice: — 
Signò', stamo tutto l'anno qua per aspettà' 'ste giornate!

Uno dei preti lo guarda sorridendo e gli domanda:

— Come va?

— Oggi va 'nu poco moscio: speramo a domani.

Il romito finisce per interessarmi e gli rivolgo qualche parola; ma 
appena egli incomincia a rispondermi son costretto a lasciarlo, 
poichè i miei compagni mi mandano a dire che mi aspettano per 
andare sulla cima del monte. I miei amici, che son tutti intorno 
alla guida, un omino piccolino, ma con tanto di fucile in spalla, 
quando mi veggono da lontano prendono subito a camminare, ed 
io li raggiungo e li seguo. Dopo non molto in un luogo chiamato 
il Campo della Pietra ove troviamo la neve, sentiamo suonare la 
marcia dell'Aida, e vediamo da  [183]  lontano uno stendardo sotto 
cui si muovono molte persone le quali sulla bella distesa bianca 
sembrano  tanti   bacherozzoli.   Lo   stendardo   si   avvicina,   e   vi 
leggiamo scritto disopra:  Compagnia di Riofreddo. I pellegrini 
han lasciato ieri l'ameno paesetto che piglia il nome dal gelido 
ruscello il quale separa la provincia romana dalla Marsica; han 
camminato   tutta   la   notte   ed   ora   scendono   al   santuario.   Una 

vecchia è innanzi a tutti seduta su un somaro e canta; quattro 
musicanti   in   uniforme   militare   la   seguono   e   suonano;   gli   altri 
affondando i piedi nella neve, camminano e pregano. Li lasciamo 
passare; poi, quando i canti, i suoni e le preghiere si spengono 
nella   lontananza   ripigliamo   la   salita;   arriviamo   al   Fosso   dei 
Volatri, e ci fermiamo. Quivi l'omino che ci accompagna mi viene 
accanto e indicandomi con un largo gesto il luogo in cui siamo mi 
dice: — Qua mo ce sta la neve, e lei, signoria, nun potete vedere  
gnente; ma, si lei vieni qua nel tempo che la neve è finita, lei 
vederessi una cosa che te piacerebbe assai!

— Cioè? — gli domando ridendo, ed egli per tutta risposta scava 
un   po'   di   neve,   discopre   un   tronco   di   faggio   pieno   di   acqua 
congelata,   e   me   lo   mostra   dicendomi:   —  De   chesti   scifi   sai 
quanti   ce   ne   stanno   qua   sotto?   Centinara!  —   Poi   spezza   il 
ghiaccio   che   vela   la   superficie   dello   scifo   e   soggiunge:   — 
Nell'està' a chesti scifi ce vengheno a béve' le bestie, e si lei puro 
vòi beve', sentirai che quest'acqua è più fredda de la neve.  — 
Bevo un sorso dell'acqua gelata e mi affretto a raggiungere i miei 
compagni   in   un   bosco   di   faggi   altissimi   sotto   i   quali   si   deve 
camminare   con   molta   attenzione   per   non   mettere   i   piedi   fra   i 
ramponi aguzzati  di qualche  tagliuola preparata per prendere  i 
lupi, ma disposta, se mai le capitano, ad agguantare [184] anche gli 
uomini,   e   poco   dopo   arriviamo   sulla   cima   del   monte   dove 
godiamo   una   vista   maravigliosa.   Già,   l'Autore   per   se   stesso   è 
bellissimo:   densi   e   verdi   boschi   di   faggi   secolari   lo   rivestono 
quasi tutto; vasti e pingui altipiani, alcuni dei quali come quelli di 
Camposecco di Livata e dell'Ossa, sono sui mille e cinquecento 
metri di altezza, lo allietano con la loro verdura; ed è ricchissimo 
di acqua. Tutti i rivi cadenti nell'Aniene spumante e veloce sono 
dell'Autore e si può dire che a Roma è lui che dà da bere: l'acqua 
Marcia è roba sua.

Ma la vista che si gode dalla sua cima è maravigliosa! Tutte le 
montagne   più   alte   dell'Appennino   centrale:   il   Vettore,   il   Gran 
Sasso,  il  Velino,  la  Majella,  il  Cotento,  il  Viglio,  il  Sirente, il 

Fanfilli e la Semprevisa; gli sorgono intorno e par che si affaccino 
su gli altri monti per ammirarlo. E l'ammiriamo anche noi, mentre 
gli stiamo seduti sopra con la schiena appoggiata a una torretta di 
sassi;   ma   poi   quando,   come   tutte   le   cose   umane,   la   nostra 
ammirazione   finisce,   ci   alziamo;   ci   grattiamo   la   schiena 
indolenzita   e   incominciamo   la   discesa.   Scendendo   io   rimango 
colpito dall'allegrezza dei miei compagni; e allorchè osservo la 
gioia che provano nel levare i loro piedi dalle rocce aride e dure e 
nel posarli su l'erbetta verde tenera e fresca di un umido e dolce 
declivo vagamente fiorito di trifogli, di genziane, di verbene, di 
primule e di orchidee, e tutto odoroso di mentastri e di salvie, di 
maggiorane e di timi, comincio a pensare che l'uomo non è stato 
creato per salire, ma per discendere, e finisco col credere che se 
egli qualche volta si sobbarca alla dura fatica di arrampicarsi su 
un monte lo faccia per procurarsi oltre a tanti altri piaceri anche il 
piacere grandissimo di ritornarsene subito al piano.

[185]

*

*

*

Prima   di   arrivare   al   santuario   c'incontriamo   in   un   bel   vecchio 
vestito di una larga palandrana e col capo canuto ricoperto da una 
berretta   di   panno   verde,   il   quale,   segando   le   corde   di   un 
violoncello più antico di lui, canta con un filo di voce lamentosa 
una   lunga   canzone.   Egli   sta   sotto   a   un   alto   faggio   i   cui   rami 
fronzuti   e   dorati   dal   sole   cadente   si  stendono  su  alcuni   scogli 
enormi coperti da un morbido tappeto di musco. Gruppi numerosi 
di pellegrini lo circondano e lo stanno a sentire. Quando l'aedo ha 
finito   di   cantare   appoggia   lo   strumento   al   tronco   annoso   del 
grande albero, cava da una borsa di pelle un pacco di canzoni 
stampate, si leva la vecchia berretta, e le offre a lor signori dietro 
il modesto compenso di un solo e semplice soldo, cadauna. Due 
ne vende e due ne compero.

La prima che ha per titolo: «Canzone in lode della S. S. Trinità 
che si venera sulle montagne di Vallepietra», incomincia così:

Ti confesso in tre persone

Tutte e tre in un'essenza

Tutte e tre d'una potenza

Tutte e tre d'una maestà.

E prosegue narrando «un gran prodigio operato di recente» dalle 
sullodate tre persone. Ma sarà meglio di lasciar parlare il Poeta.

Si trovava sopra un poggio

Con i bovi un buon pastore

Quando un forte e gran rumore

Tutto quanto il rivestì.

[186]

E li bovi furon presi

Da sì forte e gran paura

Che cadendo da l'altura

Nell'abisso cadder giù.

A tal vista il meschinello

Si rimase afflitto e muto

Che credea d'aver perduto

Il suo paio d'animal.

Chi narrar la meraviglia

Può che s'ebbe quel villano

Quando vidde giù nel piano

I suoi bovi pascolar?

Egli allora ambe le palme

Verso il ciel levò la mente...

e ringraziò la SS. Trinità; ma, non aveva finito di ringraziarla, che

Vide, il dico? Tre persone

Tutte e tre d'una statura

Tutte e tre d'una figura

Tutte e tre d'una beltà.

Egli attonito a tal vista

Cade a terra come morto

E parea che il beccamorto

Lo dovesse sotterrar.

Ma appena gli riesce di alzarsi e di tornare «in se stesso» vede

Da quei duri ed alti scogli

Scaturir viva sorgente

D'acqua pura che repente

In gran copia si versò.

E allora

Va di corsa a quel paese

E racconta il caso strano

Il qual nulla avea d'umano

Ma era opera del ciel.

[187]

E a tal nuova, quelle genti

Colà vanno in processione,

A lodar le tre persone

Che degnaronsi mostrar.

E al vedere che quell'acqua

Scaturisce da un gran masso

Resta ognun come di sasso

Per sì grande novità.

E quell'acqua, non la sete

Spegne sol, ma ancora i mali

I più acerbi e più fatali

che fan guerra al miser uom.

La   seconda   canzone   è   di   un   altro   genere,   ma   può   stare 
degnamente accanto alla prima. In essa si tratta niente di meno di 
S. Anna benedetta, la quale «paga tre mesi di pigione»

A tre povere figlie

Afflitte e sconsolate

Che n'ebbero restate

Prive di genitor.

Una cosa da intenerire un macigno!

Piangevan le figliuole

Il cor più gli s'affanna

— Fatelo per S. Anna.

Di qui non ci scacciar.

Ed il padron gli disse

Non serve più lamento

Voglio l'accasamento

Ad altri appigionar.

Allora le tre povere figlie, vedendo che dal loro padrone di casa 
non c'è da sperar nulla, decidono di andarsi a raccomandare a S. 
Anna: escono «dall'accasamento»

E mentre che camminano

La più grossa zitella

[188]

Entra nella cappella

Che incontro al mare sta.

Dicendo all'altre due

Sorelle più minore

— S. Anna di buon core

Qui la vogliam pregar.

Ne furono inginocchiate

Disser: — Sant'Anna mia

Aprici tu la via

Come possiamo far.

Schiudeci a noi le porte

E manda in conseguenza

La santa provvidenza

Per potere pagar.

Insomma, mentre le tre povere zitelle sono «nella cappella che 
incontro al mare sta», S. Anna va «all'accasamento» del padrone 
di casa «barbaro e inumano» e

Picchiando quella porta

Gli dice voglio entrar.

Il padrone di casa apre l'uscio, e Sant'Anna, gli domanda subito:

Signor padron di casa

Dite, quanto avanzate?

Di pigioni arretrate

Ve le voglio pagar.

Tirate presto il conto

E più non dubitate.

Le pigioni arretrate

S. Anna le pagò.

Ma il «signor padron di casa» il quale se è «barbaro e inumano» è 
anche   un   ometto   che   ama   di   fare   le   sue   cose   con   regolarità 
scrupolosa, dopo di  [189]  avere intascato il denaro, si volge a S. 
Anna e le dice: —

Per farti ricevuta

Di quanto tu hai pagato.

Il nome ed il casato

Qui bramo di saper.

Ed essa gli risponde: —

Anna delle Marie

Io mi faccio chiamare,

Sto di casa accanto al mare.

Che sopra al monte sta.

E in quell'istante istesso

Divenne tutta d'oro,

Sant'Anna, con decoro.

Dagli occhi suoi sparì.

Ed il padron di casa

Restò meravigliato.

— Sant'Anna mi ha pagato!

Esclama con ragion.

Così, tutto contento.

Diceva andando via:

— Sant'Anna in casa mia!

Oh, che felicità!

Ed ora, se permettete, vado a pregare S. Anna per conto mio.

[190]

III.

Albeggia.   Dal   fondo   oscuro   della   valle,   ove   s'ode   crosciare   il 
Simbrivio, leggieri strati di nebbia salgono a poco a poco a velare 
la rupe colossale, che, poggiato il capo enorme sul cielo, pare che 
dorma. Il piccolo santuario veglia e prega. Tutte le grandi cataste 
di legna le cui belle fiamme durante la notte allietarono il monte 
di luce e di calore sono diventate mucchi di cenere bigia sui quali 
cigola qualche tizzone moribondo. Qua e là fra le rocce e i sassi, 
fra l'erba e gli alberi, fin dove lo sguardo può andare, non si vede 
che gente distesa, immobile e immersa nel sonno. Di quando in 
quando   però   qualche   dormiente   offeso   dal   freddo   si   sveglia, 
rabbrividisce, si accosta alla cenere, vi allunga il piede e ne fa 
scaturire un nastro di fumo azzurro, che sale a perdersi nel cielo 
ove tremano ancora le stelle. Due carabinieri seduti su un fascio 
di   paglia,   davanti   a   una   fragile   baracca   di   tela,   dalla   quale   si 
spargono   intorno   nauseabondi   effluvii   di   cose   fritte   nell'olio, 
bevono,   fumano,   sputano   e  parlano   un  dialetto   dell'Alta   Italia. 
Appena mi mettono gli occhi addosso mi salutano e sorridono, 
come se volessero dirmi: — Anche lei, quassù? — Dietro alla 
baracca, [191] da un luogo chiuso con frasche di dove viene odor di 
letame,   esce   di   tanto   in   tanto   e   risona   allegramente   qualche 
nitrito.   All'improvviso   sotto   i   rami   folti   di   un   bosco   di   faggi 
scoppia una fucilata, e subito dopo una voce rauca grida: Evviva 
la   Santissima   Ternitane!  Altre   grida   ed   altre   schioppettate   le 
rispondono, e uno stormo di uccelli neri lascia, schiamazzando, la 
sommità  della   rupe,   gira   due   o   tre   volte   su   gli   alberi,   che 
incominciano a muovere le foglie, e s'allontana verso l'oriente ove 
principia già ad apparire il roseo color dell'aurora.

Mentre, badando a non pestare quelli che dormono ancora, cerco 
di avvicinarmi al santuario, dalla cui porta spalancata e illuminata 
viene un canto lento e monotono, da una porticina fra le scalette 
veggo uscir fuori due contadini. L'uno e l'altro camminano come 
se fossero ubriachi, girano intorno gli occhi afflitti dalla luce del 
giorno, e con le mani tremanti tentano di nettarsi gli abiti fradici 
d'acqua e insudiciati dal fango.

— Che cosa c'è là dentro? — dimando a uno di loro, indicandogli 
il luogo da dove sono usciti; ed egli alzando la faccia pallida e 
lagrimosa e battendo i denti per il freddo balbetta: — Signò', là 
dinto ce stavo li sotterranei benedetti.

Mi   approssimo   alla   porticina   dalla   quale   emana   un   fetore 
insopportabile di cose putrefatte, e facendo forza a me stesso vi 
entro   e   mi   trovo   in   una   cantina,   dove   un   filo   di   luce   bianca, 
attraversando le sbarre nere di una inferriata e strisciando sulle 
pareti ricoperte di muffa verdognola, illumina fiocamente alcune 
ombre giacenti nel fango sotto l'acqua che sgocciola dal soffitto.

— Che diamine state a fare qua dentro? — chieggo [192] a una di 
coteste   ombre,   e   l'ombra   aprendo   lentamente   le   braccia   mi 
risponde: —  Signò', tengo li dolori pe' l'osse; nun pozzo chiù  
lavora': tengo moglie e figli piccerilli; so' poverello e voglio la 
grazia dalla Santissima Ternitane!

*

*

*

Appena il primo raggio del sole nascente orla di un filo d'oro le 
cime azzurre dei monti lontani, i pellegrini si adunano a poco a 
poco   intorno   a   uno   scoglio,   sul   quale,   fra   il   formicolare   della 
folla,   davanti   a   una   immagine   sacra   si   veggono   brillare   sei 
candelieri di argento.

— Che cosa succede? — dimando.

—  J'esce   la   messa.  —   mi   rispondono   più   voci   ad   un   tempo. 
Difatti, annunciato dallo squillare di un campanello, un sacerdote 
vestito di una pianeta d'oro appare su la porta del santuario, e 
preceduto da  un uomo col  fucile  in  spalla, che  gli fa  largo, e 
seguito da un chierico col messale, si avvicina all'immagine sotto 
cui è una pietra consacrata, e incomincia a celebrare. Il momento 
della elevazione, quando egli rimane immobile col simbolo del 
sagrifizio alzato sulla moltitudine tutta prostrata ai suoi piedi e 
tutta raccolta in un silenzio profondo, è proprio di una solennità 
incomparabile. Ma è un momento; poichè non appena il prete si 

apparecchia a dare la comunione, intorno a lui scoppia un tumulto 
indescrivibile.   Uomini   e   donne,   impazienti   di   avvicinarglisi, 
cercano di sopraffarsi in tutti i modi, e, pur di arrivare ad ottenere 
la sacra particola, si ricambiano non solo molte cattive parole, ma 
anche molti  [193]  buonissimi fatti, cioè scapaccioni, urtoni, calci, 
spinte, pugni ed altre simili tenere carezze, e se le ricambiano con 
tanto calore profano e con così vivo fervore religioso che alcuni 
contadini coi fucili in pugno, schierati innanzi all'immagine per 
regolare   la   distribuzione   del   pane   eucaristico   non   riescono   a 
tenere indietro gli affamati. Quando Dio vuole, la messa finisce e 
il prete s'allontana. Nessuno si cura più di lui e tutti si danno alla 
ricerca di un buon posto per vedere il Pianto e le zitelle.

I   posti   migliori   sarebbero   certamente   quelli   nel   breve   spazio 
davanti   al   santuario;   poichè   sulla   sua   terrazzina   avrà   luogo   la 
funzione; difatti tutti vorrebbero occuparli; ma i più non potendo 
riuscirci, si rassegnano ad adattarsi dove e come possono, e si 
arrampicano sulle sporgenze e nelle fenditure della rupe; salgono 
sugli alberi; si appollaiano fra gli scogli e le rocce; s'accoccolano 
fra le balze e i greppi; montano sopra le sedie, le panche e le 
tavole;  s'aggrappano alle armature delle baracche; insomma, si 
accomodano dove e come possono farlo meglio, e aspettano con 
una pazienza esemplare. E l'attesa non è corta! Alfine s'ode uno 
scoppiettio, e tutti si volgono dalla parte donde viene il rumore, e 
gridando:   —  Èssele!...  Èssele!...  Vèneno!...  Vèneno!...   —   si 
additano   a   vicenda   un   punto   della   valle   in   cui   si   vede   una 
nuvoletta di fumo. Poco dopo la nuvoletta si dilegua, e sul verde 
smeraldino di un prato lontano appare qualche cosa che si muove 
e biancheggia. È il Pianto. La processione viene da Vallepietra, e, 
ora   nascondendosi   sotto   al   verdeggiare   degli   alberi,   ora 
camminando fra le rocce ignude, sale a poco a poco il dorso della 
montagna e s'avvicina al santuario.

[194]

Innanzi   a   tutti   s'avanzano   parecchi   contadini   vestiti   di   festa   e 
armati di fucili. Di quando in quando essi si fermano e caricano 

gli schioppi; poi, gridando e agitando i cappelli ornati di fettucce 
multicolori, di fiori e di pezzetti di talco scintillanti, sparano e 
scompaiono sotto un velo di fumo. Dietro ai contadini ondeggia 
uno stendardo: lo precede un vecchio suonando il tamburo e lo 
seguono alcuni fanciulletti coperti di risplendenti tuniche argentee 
e con le ali di cartone indorato su le spalle, i quali di tanto in tanto 
affondano le manine in una canestra sostenuta dal più grandicello 
fra loro, ne traggono rose, violette e manciate di fiori di ginestra e 
le spargono, sorridendo, su la folla inginocchiata. Una ventina di 
giovinette   viene   appresso   ai   fanciulli.   Sono   le  zitelle  che 
piangeranno il Pianto. Abbigliate di abiti bianchi ricamati a fiori 
d'oro e d'argento e addobbate di lunghi veli candidi esse incedono 
a due a due, lentamente, in silenzio, a capo chino, tutte con la 
mano   sinistra   posata   sul   cuore,   e   reggendo   con   la   destra   un 
simbolo della Passione. Dopo di loro sorretta da una diecina di 
adolescenti, passa una bara adornata di fiori su cui sta disteso il 
simulacro di un Cristo morto, scolpito e dipinto così bene che, 
come   dicono   tutti,   pare   vivo.   Due   chierici   con   gl'incensieri, 
qualche prete, cinque o sei musicanti, i quali, quando il sentiero 
non è troppo erto, danno un po' di fiato alle trombe, e un gruppo 
di festaroli, sorreggendo i doni da offrirsi alla Trinità, seguono la 
bara;   e   un  drappello   di   contadini,   simile  in  tutto   a   quello  che 
l'apre, chiude la pricissione, mescolando di tanto in tanto il fumo 
puzzolente   dei   suoi   fucili   a   quello   odoroso   dei   turiboli 
ondeggianti e rilucenti al sole nelle mani dei chierici.

[195]

La pricissione s'apre il cammino fra la calca, giunge al santuario, 
e vi entra. Le grida, i canti, i suoni e le schioppettate cessano, e 
quando   due   chierici   vengono   ad   ornare   il   davanzale   della 
terrazzina  con  un  tappeto  giallo,  il  silenzio  è  tale   che  s'odono 
soltanto   i   piccoli   gridi   delle   rondini   volanti   intorno   ai   nidi 
innumerevoli, attaccati alla rupe, ormai tutta quanta illuminata dal 
sole: non altro. Appena i chierici se ne vanno, un prete con la 
persona magra ricoperta di una bella cotta candida e pieghettata e 
con un libro sotto al braccio esce dalla porta della chiesuola. È il 

suggeritore.   Egli   si   ferma   un   momento   a   guardare   dall'alto   la 
moltitudine, che giù da basso, immobile e silenziosa guarda lui; si 
appoggia con le spalle al muro; apre il libro; fa un cenno con la 
testa; e la rappresentazione incomincia.

Tre zitelle si fanno avanti adagio adagio; s'inchinano e si mettono 
a   cantare   una   specie   di   prologo   che   s'inizia   con   questa 
invocazione:

Sant'Amore in noi venite

E del vostro dolce affetto

Riempite il nostro petto

Nè da noi giammai partite.

Tutti le ascoltano con piacere e salutano la loro partenza con un 
lungo mormorio di approvazione. Poco dopo vien fuori un'altra 
zitella avvolta in un manto turchino, tenendo in mano un calice di 
legno dorato; descrive con parole strazianti gli spasimi di Nostro 
Signore nell'orto, e finisce col dire che il Nazareno

In terra cade per dolore interno.

Due giovinette la seguono. La prima ci fa vedere due gomitoli di 
cordicella, e ci dice che quei gomitoli  [196]  sono le corde con le 
quali fu legato il Salvatore; e la seconda, presentandoci un guanto 
bianco imbottito di bambagia ci fa sapere che quel guanto, niente 
di   meno,   è   la   mano   che   ha   schiaffeggiato   Gesù;   e   prima   di 
andarsene, alzando il guanto perchè tutti lo veggano, canta:

Destr'empia che rendesti sì dolente

Quella faccia divina e più che umana

Maledetta sarai eternamente.

Appresso alle due giovinette ne viene una terza, sostenendo una 
corona di spine, e principia subito a recitar la sua parte; parla 
bene, ma nel meglio s'impappina, ammutolisce e scoppia in un 
pianto dirotto. Il prete stacca le spalle dal muro, le si accosta e 
cerca di rimetterla sulla buona via; ma la poverina non ci va. La 
folla   s'agita   e   mormora,   e   un   contadino   che   mi   sta   accanto, 
tentennando il capo, osserva con voce severa che quanno uno nun 
tene fritto non si àve da espone'!

Tre  belle   ragazze   nel   pieno   vigore   della   loro   sana  e   gagliarda 
giovinezza fan dimenticare subito a tutti il pietoso incidente. Le 
ragazze,   appena  incominciano   a   muovere   le   labbra   rosee,   ci 
dicono con nostra grande maraviglia che esse sono Erode, Pilato 
e il Cireneo; e come se fossero proprio il buon Simone di Cirene, 
il   noto   prefetto   romano   e   il   ferocissimo   sire   della   Giudea, 
rimangono tutte e tre a ragionare seriamente fra loro, e poi se ne 
vanno, cedendo il luogo ad alcune fanciullette, che ci portano a 
far vedere tre cimelii preziosissimi: una canna, tre chiodi e una 
lancia. Dopo l'esposizione dei cimelii entra in scena la Veronica, e 
appresso a lei si fa innanzi un'altra femina che alzando le braccia 
e sporgendosi [197] col seno fuori del terrazzino grida con la voce 
squillante:

È morto Gesù Cristo e non v'inganno.

All'orribile   annuncio   s'ode   qualche   singulto,   e   la   messaggiera, 
dopo   di   avere   eseguita   una   controscena   che   le   ottiene 
l'approvazione unanime, lascia il posto a una strana e misteriosa 
figura   muliebre   col   volto   nascosto   sotto   un   fitto   velo   nero, 
coperta da un manto rosso ed armata di una lunga spada brunita, 
lampeggiante al sole. È Giuda! Appena essa senza dire una parola 
si allontana, seguìta da qualche commento ostile, una zitella di 
grandi   forme   si   avanza   maestosamente   reggendo   una   croce   di 
legno: rimane per qualche istante con la testa bassa come se tosse 

trafitta dal più profondo dolore; poi, alzando un braccio in atto di 
comando e volgendosi verso il santuario, esclama:

O angeli correte assai veloce

Di Gesù Cristo a sostener la croce.

Quattro bambini, con le ali di carta indorata tremolanti sulle loro 
tenere   spalle,   escono   subito   saltellando   dalla   chiesuola,   si 
appressano   alla   donna,   le   si   aggruppano   intorno   e   rimanendo 
immobili in varii atteggiamenti studiati, formano insieme con lei 
un quadro vivente che tutti quanti ammirano e lodano. Quando il 
quadro   se   ne   va,   la   folla   passa   rapidamente   dall'ammirazione 
all'impazienza e comincia a dar segni visibili di una commozione 
vivissima: ondeggia come un campo di biade mosso dal ponente, 
s'increspa come la superficie di un lago sotto la brezza mattutina, 
e ritorna immobile; ma nella sua immobilità ci si sente l'annuncio 
di qualche [198] cosa di grosso che sta per accadere: difatti mentre 
tutti son fermi e ritti sulle punte dei piedi, quelli intorno a me io li 
sento   esclamare:   —  Èsselo   veh!...  Èsselo   veh!...  È   isso!...  Mo  
vène!... Mo arriva!...

— Chi arriva? — dimando a una contadina.

—  Gliu Cristo de la bara! — mi risponde subito la donna con 
voce tremante; e, stringendosi al seno un bambino, si volge con 
gli occhi lustri per la tenerezza verso il santuario dalla cui porta 
escono quattro giovinette, reggendo i lembi di un lenzuolo bianco 
che rappresenta anch'esso la sua parte, quella di sacra sindone. Le 
adolescenti vengono avanti pianino pianino, in silenzio; e la folla 
le accoglie silenziosamente; ma quando si accorge che nel loro 
lenzuolo c'è dentro  gliu Cristo de la bara  non sa trattenersi dal 
salutarlo con le stesse parole e con gli stessi gesti coi quali il 
pubblico di una arena saluterebbe l'entrata in scena del suo attore 
favorito.

Le quattro giovinette incominciano a cantare, e la folla, dopo di 
aver manifestata con un lungo mormorio la propria soddisfazione, 
si accheta per ascoltarle; ma appena esse cavan fuori dalla sacra 
sindone il simulacro del Cristo morto e piagato, scoppia in un 
urlo formidabile che rintrona sotto la rupe colossale. Allora tutti i 
fucili sparano insieme; le detonazioni interminabili di centinaia e 
centinaia di mortaletti rimbombano nelle forre della montagna, e 
il cielo, le rupi e gli alberi si velano di un fumo acre e soffocante 
entro cui migliaia e migliaia di uomini e di donne, di vecchi e di 
fanciulli presi tutti da una follia spaventosa gridano, battono le 
mani, gittano i cappelli in aria, sventolano i fazzoletti, le sciarpe e 
le giacchette, s'inginocchiano, baciano la terra, si contorcono, ed 
eccitandosi   a   vicenda   si   abbraccian  [199]  fra   di   loro,   piangono, 
ridono, tendono le mani verso l'immagine miracolosa dicendole 
parole insensate, ed anche ingiurie; e seguitano così per un pezzo, 
fino a quando, mezzo stroncati dalla tensione eccessiva dei nervi 
e stremati di forze, non cadono a poco a poco inerti, insensibili e 
istupiditi in una calma bestiale.

Il fumo delle schioppettate e dei mortaletti si dilegua e una donna, 
l'ultima delle  zitelle, s'affaccia al parapetto del terrazzino, recita 
in fretta pochi versi di commiato e rientra subito nella chiesuola. 
Il prete chiude il libro e la segue. Allora alla rappresentazione 
sacra   tien   dietro   un'altra   profana;   poichè   tutta   la   gente   volta 
immediatamente   le   spalle   al   santuario   e   si   allontana   con   tanta 
rapidità che, in brevissimo tempo, i luoghi ove si accalcavano 
tante migliaia e migliaia di persone rimangono deserti: e tutto il 
dorso   del   monte   si   vede   istantaneamente   gremito   da   torme 
interminabili   e   variopinte   di   pellegrini,   che   simili   a   fiumane 
vorticose, invadendo i sentieri e le scorciatoie, scendono al piano 
cantando e portandosi via lunghi rami frondosi di faggio, ottimi 
per   bacchiare   le   noci   e   le   mandorle;   orciuoli   rilucenti   pieni 
d'acqua benedetta, eccellente per estinguere la sete e le tentazioni 
del demonio; e fasci di erbe aromatiche verdi e fiorite, raccolte 
intorno   alla  casa   addove   abbita   la   Santissima   Ternitane,   e   da 

servire all'occasione come rimedio infallibile contro le insidie di 
quei mali «che fan guerra al miser uom».

Finchè lo potei, io seguii con lo sguardo commosso le turbe che 
divenivano via via sempre più piccole e sempre più lontane; e 
quando le vidi sparire nell'ombra della valle pensai che come le 
nubi salgono sui monti per ivi disciogliersi in pioggia e ritornare 
[200]  al   mare,   così   quei   pellegrini   dopo   di   esser   saliti   sulla 
montagna   ora   ricalcando   la   via   per   cui   eran   venuti   se   ne 
scendevano ai loro paesi per ritornare nel gran mare delle fatiche 
penose e delle tribolazioni infinite; nel gran mare del dolore, ove 
la   più  gran  parte  di  loro  non  avrebbe  mai  e   poi  mai  avuto  la 
speranza di un porto!

*

*

*

Prima   che   il   santuario   venisse   chiuso   vi   rientrai;   e   mentre   un 
chierico   si   affaccendava   a   riporre   in   un   cassone   alcuni   arredi 
sacri,   potei   osservare   con   agio   l'affresco   sopra   all'altare.   Esso 
rappresenta la Trinità, e mi pare curiosissimo, perchè il mistero 
fondamentale e impenetrabile della nostra santa religione non è 
raffigurato come al solito da un vecchio, da un giovane e da una 
colomba;   ma  da  tre  persone,  le   quali,  come   dice  benissimo  la 
lauda che comperai dal vecchio aedo, sono:

Tutte e tre d'una statura,

Tutte e tre d'una figura,

Tutte e tre d'una beltà.

Cotesta   immagine   della   Santissima   Trinità   non   odora   un   po' 
d'eresia? Forse. Ma, ad ogni modo se la Chiesa la tollera, non 
veggo   per   qual   ragione   non   dovrei   tollerarla   anch'io.   Alcune 
pitture raffiguranti varii episodi della nostra Redenzione adornano 
le pareti del santuario, e secondo il parere di chi se ne intende o 
finge d'intendersene, dovrebbero risalire fino al settimo secolo, 

ma non glie la fanno, tanto son deturpate dai restauri; tuttavia fra 
quelle  [201]  pochissime   riuscite   a   salvarsi,   non   so   come,   dalla 
scopa del restauratore, potei osservare l'immagine di un fraticello 
pieno di grazia, di sentimento e di iscrizioni lasciategli addosso 
dai suoi ammiratori. Altre iscrizioni scarabocchiate col carbone o 
incise con una punta nell'intonaco vidi anche sparse qua e là sulle 
mura:   talune   in   greco,   molte   in   latino   e   la   maggior   parte   in 
italiano,   più   o   meno   italiano.   Mentre   il   chierico,   fischiando, 
seguitava a riporre gli arredi sacri nel cassone, ne lessi parecchie 
e ne ricopiai queste tre:

Hic fuit Antono Batista de

Talacozzo 12 de Austo

1536

Hic fuit sacerdos

Joannes de Cellis

sub Alino 1491

dic. XV.

Hic fuit Antonius Malosius

1402 die ... Januarij.

Sazio alfine di iscrizioni e di pitture, di pellegrini e di preti, di 
Trinità e di Redenzioni lasciai il santuario e me ne andai a far 
quattro passi lungo il sentiero che costeggia la rupe. Camminavo 
già da qualche tempo in mezzo a un incanto di odori e di colori, 
respirando un puro e fresco venticello di ponente, quando una 
qualche cosa che vidi biancheggiare sotto un groviglio di rovi e di 
sterpi mi fermò. Ruppi col bastone le spinose piante salvatiche e 
scopersi   un   femore   umano.   Mossi   ancora   un   po'   di   terra   e 
uscirono   fuori   altre   ossa.   Mentre   io   le   stavo   radunando 
sopraggiunse un contadino: le guardò ridendo e mi disse:

[202]

— Signò' chesso è asino.

— Ma che asino! — gli risposi — Chesso è uomo.

— Nonsignora, è asino. — ribadì il contadino.

— È un uomo. — ripetei io, e, dopo di aver disposto le ossa in 
modo che apparisse lo scheletro, — lo vedi? — gli dissi. Egli 
allora divenne serio, si fece il segno della croce, e se ne andò 
lentamente, borbottando: — È robba de briganti.

*

*

*

Nel pomeriggio torniamo a Vallepietra, per dormire; e al primo 
schiarire del giorno, seguendo il corso del Simbrivio scendiamo a 
Cominacchio, ove il fiumicello irrequieto confonde le sue acque 
sonore con quelle dell'Aniene. Ivi all'ombra amica di una selvetta 
di arboscelli accanto a un vecchio ponte medioevale divoriamo la 
colazione; quindi riprendiamo il cammino e, costeggiando sempre 
il fiume veloce, dopo di esserci arrampicati sui fianchi dirupati di 
un monte, sul cui vertice illuminato dal sole ridevano nel cielo 
sereno le casette di Jenne, per visitarvi una caverna paurosa che 
porta il nome di Grotta dell'Inferniglio, e dopo di aver percorso 
una lunga valle formata dalle pendici del Livata e da quelle del 
monte   Carpineto,   così   chiamato,   credo,   perchè   le   sue   balze 
scoscese   son   tutte   rivestite   da   grandiosi   boschi   di   carpini, 
perveniamo   dinanzi   a   una   parete   di   rocce,   in   cima   alla   quale, 
dietro ai  rami contorti  di annose piante di  ulivi  e presso  a un 
bosco  di   lecci   secolari,   vediamo   risplendere   da   lontano  i   vetri 
delle   finestre   innumerevoli   del   superbo   monastero   di   Santa 
Scolastica.

[203]

Eravamo   fermi   a   contemplare   il   paesaggio   maraviglioso 
rallegrato dal crosciare dell'Aniene fuggente di balza in balza fra 
quei   greppi   ove   su   le   rovine   della   villa   di   Nerone   nacque, 

diffondendosi poi prodigiosamente nel mondo, l'ordine monastico 
occidentale, e, risalendo col pensiero il corso lungo dei secoli, 
cercavamo   su   le   sponde   verdi   del   fiume   famoso   le   ombre 
gigantesche degli imperatori e dei santi, dei papi e degli abati, dei 
cardinali   e   dei   guerrieri;   quando   una   vecchia   cenciosa   con   un 
fascio di strame sopra le spalle ossute, sbucando all'improvviso 
da   un   viottolo   incorniciato   da   due   siepi   spinose,   ci   venne 
incontro,  e   appena  si  accorse  che   noi,  seguendo  il  costume  di 
coloro   che   ritornano   dal   santuario   della   Trinità,   avevamo   i 
cappelli ornati da mazzetti di fiori di carta e da qualche immagine 
sacra,   ci   chiese   se   potevamo   darle   notizie   di   un   grandissimo 
miracolo   operato   dalla  Santissima   Ternitane  su   una   giovane 
posseduta dal demonio. Sorpresi dalla dimanda della vecchia noi 
non   sapemmo   che   cosa   rispondere;   e   allora   essa,   mentre   la 
guardavamo   sorridendo,   prese   a   narrarcelo   lei   il   grandissimo 
miracolo, e, poi che ce ne ebbe descritte tutte le fasi con una 
ricchezza   di   particolari   veramente   sorprendente,   chiuse   il 
racconto con queste precise parole: — Vòi v'avete da pensà' che 
quanno   gliu   prete   l'ha   benedetta,   alla   povera   figlia   c'è   ascito 
dagliu cuorpo 'nu pesce longo tanto co' la testa d'animale!

— Ma, dimmi un po', tu ci sei stata al santuario della Trinità? — 
le chiesi.

— Nonsignora.

— E allora tutte queste cose come le sai?

— Le so perchè me l'ha ditte un'amica mia ch'è revenuta mo. — 
mi rispose subito la vecchia con la [204] voce ferma, guardandomi 
negli occhi; e, agitate in fretta le mani scarne in segno di saluto, 
traversò la strada ed entrò in un sentiero, ove dopo qualche passo 
si fermò, si volse e con quanto fiato aveva in corpo gridò: — 
Evviva la Santissima Ternitane!

— Evviva! — le rispondemmo tutti noi ad una voce; e quando 
curva sotto il peso dello strame la vedemmo alfine scomparire fra 
le   rocce   sulle   quali  s'allungavano   le   ombre   azzurre  degli   ulivi 

dorati dal sole cadente, riprendemmo il cammino, e accompagnati 
dal suono continuo di una campana che veniva dal monastero di 
San Benedetto, poco dopo eravamo a Subiaco.

[205]

MONTE GIANO

[207]

I.

Nel   vagone  di   terza   classe  viaggiano  con  noi  un  buttero  dalla 
barba   folta,   che   sonnecchia   avvolto   nel   suo   cappotto   nero 
foderato   di   lana   verde,   una  donna   con   un   bambino   sulle 
ginocchia,   e   un   bel   pretone   il   quale   passa   il   tempo   pigliando 
tabacco,   starnutando   e   recitando   il   breviario.   Quando   sui   colli 
della riva sinistra del Tevere incominciano ad apparire i vigneti 
già  dispogliati  del  loro  frutto  succoso, la donna  ci  dice  che  a 
Arbano c'è ancora da fa' quindici giorni a la mózza, e il buttero 
sentenzia che da quelle parte de monno l'arie so' assai più frigide 
de queste.

S'ode   gridare   il   nome   di   una   stazione.   Il   prete   si   affaccia   al 
finestrino della vettura e chiede a un inserviente di aprire; ma 
questi gli risponde: — Non si muova, reverendo, la macchina fa 
manovra e si parte subito.

Nelle stazioni seguenti il prete torna ad affacciarsi e ad implorare 
qualche minuto di fermata; ma il treno continua vertiginosamente 
la sua corsa inesorabile. Finalmente rallenta un poco il suo moto 
veloce, lo rallenta ancora e si arresta dinanzi ad una [208] cisterna 
perchè la macchina deve far acqua. Il prete scende e fa altrettanto.

Quando torniamo a muoverci, il paesaggio principia a diventar 
montuoso.   Narni,   la   patria   di   Coccejo   Nerva,   di   Giovanni 
decimoterzo e del Gattamelata, non avendo niente altro da fare, 
sdraiata sur un colle, fra gli ulivi, guarda un fiume verdastro dalle 
cui acque schiumose emergono gli avanzi di un ponte romano e di 
una torre medioevale. Lo guardo anch'io, e dimando al buttero: — 
Come si chiama questo fiume?

— La Nera. — mi risponde subito il buon uomo, ammirando la 
mia ignoranza, e prosegue, quasi cantando:

Il Tevere nun sarebbe Tevere,

Si la Nera nun je dasse da bevere.

A Terni scendiamo dal treno di Ancona e montiamo su quello di 
Aquila, accomodandoci alla meglio in una vettura, ove abbiamo 
la   fortuna   di   trovare   un   signore   il   quale,   appena   arriviamo   a 
Papigno, un paesello dietro a cui si vede un pezzetto di Cascata 
delle Marmore, ci dice con voce commossa che la linea Terni-
Aquila non solo è la più bella linea ferroviaria della penisola, ma 
anche   la   più   ardita,   perchè   in   alcuni   punti   raggiunge   una 
pendenza fra i trentacinque e trentasette gradi.

Lungo la via tutte le stazioni son piene di gente che ci saluta 
battendo   le   mani:   in   quella   di   Rieti   oltre   alla   gente   ed   agli 
applausi   ci   troviamo   anche   dieci   minuti   di   fermata,   e   noi   ne 
approfittiamo volentieri per sorbire un caffè e per riverire la culla 
dei Flavii. Non appena ci rimettiamo in cammino il signore delle 
pendenze china a poco a poco la  [209]  testa sul petto, chiude gli 
occhi e comincia a ronfare come un contrabbasso: lo lascio stare, 
ma   quando   arriviamo   a   Cittaducale,   una   città   che   nel   mille   e 
trecento fu messa da Roberto d'Angiò, duca di Calabria, su la 
groppa di un colle, ove sta ancora, io, infastidito dal suo russare, 
lo   risveglio   e   gli   chieggo   premurosamente:   —   Scusi,   che 
pendenza abbiamo?

— Le cinque meno venti. — mi risponde subito lui, guardando 
con gli occhi velati dal sonno l'orologio, e dopo un lungo sospiro 
se ne ritorna fra le braccia di Morfeo.

Il   treno   intanto   attraversa   in   gran   fretta   una   vasta   pianura   e 
s'arresta davanti ai Casali di Paterno. Un acuto odore di zolfo, due 
laghetti, in uno  dei  quali, secondo  Dionigi  d'Alicarnasso,  c'era 
una   volta   un'isola   galleggiante   dedicata   dai   Sabini   alla   dea 

Vacuna, e alcuni ruderi informi ci informano che siamo nel luogo 
ove   un   tempo   fiorì   l'antica   città   di   Cutilia,   tenuta   da   Marco 
Terenzio Varrone come l'ombelico d'Italia, e famosa per le sue 
acque ferruginose e sulfuree, buone, anzi buonissime per guarire 
da qualunque malanno: tant'è vero che Vespasiano essendosene 
servito per curarsi di non so quale sua malattia finì col lasciarci 
imperialmente la pelle.

Oltre i Casali di Paterno il treno varca più volte su ponti di ferro il 
Velino,   s'indugia   in   vallette   amene   e   solitarie,   passa   dinanzi   a 
casolari fumanti, penetra fischiando in gallerie nere di fuligine, ne 
esce   fra   nuvole   di   vapore,   e,   dopo   qualche   istante   di   riposo, 
incomincia a inerpicarsi, brontolando, sui fianchi dirupati di un 
monte dietro a cui sorgono altri monti coi fianchi coperti di faggi 
e con le cime risplendenti di neve. Il signore delle pendenze, che 
s'è risvegliato definitivamente, s'avvicina al finestrino  [210]  della 
vettura; guarda tutto estatico i monti, gli alberi, la neve e il cielo; 
apre le braccia in atto di maraviglia ed esclama: — Questa è la 
Svizzera dell'Italia!

—   È   vero   —   soggiungo   io.   —   Ma   però,   signor   mio,   se   lei 
conoscesse l'Italia della Svizzera....

— In Svizzera non ci sono mai stato. — mi risponde lui.

—   E   io   nemmeno.   —   gli   rispondo   io;   e   appena   ho   finito   di 
dirglielo il treno manda una salva di fischi e si ferma. Siamo a 
Antrodoco.

*

*

*

Antrodoco giace in riva al Velino; e accerchiata com'è da gole 
profonde, ha la fortuna inestimabile di trovarsi ai piedi del monte 
Giano,   in   una   posizione   strategica   di   prim'ordine;   la   quale 
posizione le ha procurato il grandissimo piacere di essere stata 
distrutta e riedificata non so più quante volte e di essere stata 
sempre il teatro sanguinoso di orrende carneficine. Per tali ragioni 
essa, pur vantandosi di poter leggere il suo nome nel quinto libro 

della geografia di Strabone, non possiede nessuna reliquia illustre 
della grandezza passata. Difatti, quando vi andai, di cose e di case 
le quali mi rammentassero i tempi dell'insigne geografo greco, io 
non vi trovai se non l'albergo dell'Europa e il suo desinare. Però 
se alla piccola città abruzzese non è dato di poter mostrare ai 
visitatori nè mura, nè archi, nè terme, nè templi, nè castelli, nè 
torri,   li   può   sempre   rallegrare   e   confortare   con   la   salubre 
abbondanza   delle   sue   acque   sane,   limpide   e   sonanti,   con   la 
frescura [211] delle sue valli ombrose, verdi e fiorite, e con la vista 
dei monti che le sono d'intorno e la proteggono, levando sul cielo 
immacolato, quando non è nuvolo, i loro capi venerandi canuti di 
neve.

Dopo il desinare i miei compagni aprirono una carta geografica e 
si   misero   a   cercarvi   il   modo   per   salire   sulla   vetta   del   monte 
Giano; ed io, lasciandoli alla geografia, me ne andai a far quattro 
passi   nelle   vie   solitarie   della   cittaduccia,   illuminata   senza 
risparmio dal plenilunio sereno, nella speranza di incontrarmi in 
qualche cosa degna di ammirazione.

Fui   fortunato.   In   una   strada   che   saliva   dolcemente   verso   la 
campagna   e   vi   si   perdeva,   m'imbattei   in   alcuni   contadini   che 
facevano una serenata. Un vecchio, soffiando nel cannello di una 
cornamusa   e   stringendosene   al   petto   l'otre   rigonfio   ne   traeva 
suoni gravi e solenni come quelli che talvolta s'odono echeggiare 
sotto le volte delle chiese: accanto a lui un giovinetto, alzando di 
tanto in tanto un braccio verso una finestrella illuminata da un 
modesto chiarore rossiccio, cantava con voce fresca, giusta, piana 
e soave: gli altri nell'ombra, avvolti in ampii mantelli scuri, con le 
spalle   appoggiate   al   muro,   fumavano,   e,   pestando   coi   piedi   il 
terreno, accennavano il movimento e le divisioni del canto. Le 
parole   appassionate   del   cantore   salivano   soavissimamente 
nell'albore   lunare,  quando   dalla   parte   della   via,   ove   sopra   alle 
ultime  case appariva un ceruleo ondeggiare di  monti, venne il 
rintoccare   di   un   campanaccio.   Il   vecchio   staccò   le   labbra   dal 

cannello del suo strumento, e, mentre l'otre gli si sgonfiava fra le 
braccia, disse ridendo: — Le pecore!

— Le pecore! — replicò il giovinetto.

E   l'uno   e   l'altro   si   avvicinarono   ai   loro   compagni,  [212]  e   tutti 
insieme, ridendo, sparirono nel vano oscuro di un angiporto.

I rintocchi del campanaccio si fecero più vicini; divennero più 
forti e una pecorella bianca uscì dall'ombra azzurra, che velava il 
fondo   della   strada,   si   guardò   intorno   sospettosa   e   si   fermò, 
belando. Un'altra pecorella la seguì subito e le si strinse accanto. 
Ne vennero altre e poi altre, e poi altre ancora, e si fermarono 
tutte formando una massa compatta, biancastra ed immota. S'udì 
un fischio rapido e acuto, e due grossi cani neri saltarono innanzi, 
abbaiando.   Le   pecorelle   ondeggiarono   un   poco   e   ritornarono 
immobili.   Allora   un   pastore   ne   afferrò   una   per   il   collo,   se   la 
trascinò appresso per qualche passo e tutte le altre la seguirono. 
Quante   ne   passarono?   Migliaia!   Scaturivano   dall'ombra   come 
l'acqua   da   una   sorgente,   percorrevano   un   tratto   di   strada 
inargentato dalla luna, alzando ed abbassando la testa con moto 
uniforme, e scomparivano nell'ombra. Talora si fermavano tutte 
istantaneamente;   ma   un   grido   ed   un   sibilo   bastavano   a   farle 
camminare   di   nuovo.   Quante   ne   passarono?   Migliaia!   Non 
finivano mai! Quando finirono, dietro un vergaio, incominciarono 
a   passare   le   capre.   A  branchi.   Ogni   branco   era   preceduto   da 
qualche uomo intabarrato, che se allungava il passo mostrava di 
aver le gambe ricoperte da pelli villose, ed era seguìto da alcuni 
caproni barbuti i quali di tratto in tratto si alzavano sulle zampe 
posteriori e davano spettacolo, urtandosi fra di loro con le corna 
poderose. Appresso alle capre sfilarono asini e muli stracarichi di 
attrezzi pastorali, parecchie pecore azzoppate e diversi grossi cani 
con la gola coperta da collari di ferro irti di punte per salvargliela 
dai morsi dei lupi. Ultimo in fondo alla [213] via, annunciato da un 
allegro   tintinnìo   di   campanelli   e   sonagli,   apparve   un   carretto. 
Venne   innanzi   trascinato   da   tre   cavalli,   adagio   adagio, 
scricchiolando, e quando mi fu vicino si fermò. Sui carretto fra 

una confusione indescrivibile di arnesi di legno, di seggiole, di 
panche, di casse, d'imbasti, di fiscelle, di fagotti, di secchie, di 
caldaie e di canestre, insieme con una donna, c'erano tre vecchi, 
tutti inviluppati in ruvide coperte di lana bianca: tre patriarchi! 
Uno di costoro, con le spalle addossate a una cesta intessuta di 
salci,   da   cui   uscivano   belati   argentini   e   tremolanti,   cavò   un 
braccio fuori dalla coperta e me lo stese chiedendomi qualche 
fiammifero.

— Da dove venite? — gli chiesi, dandogli la scatola dei cerini.

— Dalla montagna.

— E dove andate?

— Allo piano.

Il   carretto   riprese   a  camminare   lentamente,   sgretolando  con   le 
ruote cigolanti i sassi che incontrava sul terreno, e si allontanò 
barcollando fra un pittoresco alternarsi di ombre azzurre e di luci 
argentee, alle quali si unì per due o tre volte anche il chiarore 
rosso dei miei cerini; raggiunse l'estremo lembo della strada da 
dove veniva ancora qualche belato, e si dileguò nella notte.

Avevo già incominciato a dileguarmi anch'io e scendevo piano 
piano la via silenziosa, tutta piena dì polvere e di un grave lezzo 
caprino, ripensando alle emigrazioni delle genti ariane sui pingui 
altipiani dell'Asia bagnati dall'Indo, nonchè ai miei compagni, i 
quali   forse   mi   aspettavano   con   impazienza   sui   non   pingui 
altipiani   dell'albergo   dell'Europa   bagnati   dal   Velino,   quando 
dietro   a   me   udii   risuonare   di   nuovo  [214]  gli   accordi   della 
cornamusa.  Mi   voltai.  I  contadini   erano  tornati  ai  loro  posti   e 
ripigliavano la serenata.

Il giovinetto con la voce resa più chiara dal breve riposo cantava:

Gliu tempo a darme freddo e io tremare,

L'amore a darme pena e io suffrire.

La   luna   piena,  immobile  sulle   nevi   del   monte  Giano,  dopo   di 
avere illuminata la strada ai pastori, pareva che si fosse fermata in 
mezzo al cielo per ascoltare il giovinetto innamorato.

[215]

II.

Fra i non molti piaceri, elevati e profondi, dei quali un alpinista 
può godere nella sua breve permanenza in questa misera valle di 
lagrime   io  credo  che  non   ve   ne  sia   uno   superiore   a  quello   di 
trovarsi nel cuore della notte, su un monte, dinanzi a due sentieri, 
e non sapere quale scegliere. Prima di decidersi a mettere i piedi 
stanchi   nell'uno   o   nell'altro,   bisogna   consultare   la   carta 
geografica; ma per poterla consultare è necessario di accendere la 
lanterna, e dieci volte su nove, quando dopo molto cercare s'è 
trovata   la   lanterna,   non   si   trova   la   candela;   e   se   si   trova   la 
candela, non si trova la lanterna.

E allora? Eh, allora si tenta di illuminare la geografia coi cerini. Il 
vento gelido ve li spegne fra le dita. Intanto da lontano vengono 
lunghi abbaiamenti. Son cani di guardia in qualche addiaccio i 
quali vi lasciano interamente liberi nella scelta del sentiero, ma vi 
avvertono   di   non   accostarvi   nemmeno   per   burla   alle   reti   ove 
riposano le pecorelle, perchè se no, saranno guai! Insomma, dopo 
una lunga sosta davanti ai due sentieri, non potendo pigliarli tutti 
e due, si finisce per pigliarne uno, e dopo qualche ora di cammino 
faticoso si finisce anche, ohimè, con l'accorgersi che se si voleva 
andare   diritti   bisognava  [216]  pigliare   l'altro,   quello   che   s'è 
lasciato! Qualche cosa di simile, su per giù, accadde a noi la notte 
che lasciammo Antrodoco per salire sulla vetta di monte Giano. 
Dal fondo della valle eravamo già arrivati felicemente a metà del 
monte quando, per nostra disgrazia, sperando di risparmiarci un 
tratto di salita, entrammo nella gola di un fosso, del più perverso 
e malvagio dei fossi, il quale ci seppe così bene ingannare che 
noi, dopo qualche ora di aspro e disagioso cammino, invece di 
trovarci in cima a un monte, ci trovammo in cima a un piano, 

sotto Rocca di Corno, senza poter vedere nè la Rocca nè il Corno; 
perchè la luna se ne era andata per i fatti suoi, lasciandoci al buio.

— E ora che cosa si fa qua in mezzo? — dimandò uno di noi. Per 
fortuna la risposta gliela diede subito un lumicino che incominciò 
a brillare da lontano nelle tenebre. Quel lumicino fu per noi il più 
bel giorno di quella notte! Difatti guidati dai suoi deboli raggi, 
dopo   di   esserci   perduti   e   ritrovati   un'altra   volta,   potemmo 
finalmente entrare in una umile capanna, ove, oltre a uno stizzo 
verde   ardente   da   l'un   dei   capi   e   gemente   e   cigolante 
dantescamente dall'altro per il vento che andava via, vi trovammo 
una bottiglia d'acquavite, tre contadini, una donna addormentata 
sur una sedia, e un vecchio seduto sopra una madia il quale si 
infilava un paio di brache  rattoppate. I miei compagni, appena 
ebbero   saputo   dal   vecchio   il   nome   e   cognome   del   luogo   ove 
eravamo,  ripresero  subito a  studiar geografia,  umettandola con 
qualche   sorsatina   di   acquavite;   io   non   potendo   più   reggere   al 
supplizio del fumo uscii dalla capanna con gli occhi lagrimosi e 
mi trovai davanti a un porco grasso e grosso il quale levando il 
grifo  [217]  verso   l'oriente,   ove   apparivano   già   i   primi   bagliori 
antelucani,   mi   diede   fraternamente   e   fragorosamente   il   buon 
giorno. Ohimè! Quale delusione! Sapete? Se qualcuno vi viene a 
dire   che   i   porci   abruzzesi   sono   violetti   guardatevi   bene   dal 
crederlo; se no, capitando una volta o l'altra quassù, voi dovrete 
subire, come è avvenuto a me, la più atroce delle delusioni. No! I 
porci abruzzesi non sono violetti, ma sono dello stesso colore di 
quelli romani, nè più nè meno. Tutto il mondo è paese. Ma a 
proposito   di   delusioni.   Quando   io   e   i   miei   compagni   ci 
radunammo in una stanza del Club Alpino per mettere insieme il 
programma   della   nostra   escursione   a   monte   Giano,   qualcuno, 
come avviene sempre in simili circostanze, prese ad enumerare le 
molte maraviglie e d'arte e di natura che avremmo incontrate per 
via.   Lo   lasciai   dire;   ma   appena   egli   finì   di   parlare   delle   cose 
mirabili,   io   a   mia   volta   incominciai   a   favellare   di   quelle 
incredibili di cui, secondo alcuni, si gloria questa Terra Vergine, 
forte e gentile.

— Vedrete, vedrete! — dicevo ai miei amici. — Vedrete quale 
straordinario   paese   è   l'Abruzzo.   —   E   mentre   qualcuno   per 
principiare   a   vedere   s'aggiustava   sul   naso   gli   occhiali,   io 
seguitavo:   —   Figuratevi!   Una   quercia   nei   nostri   paesi   da 
qualunque parte uno la guarda è sempre una quercia, non è vero? 
Ebbene in Abruzzo invece una quercia non è mai una quercia, ma 
è sempre un atleta che leva le braccia al cielo. E i pioppi? Qui da 
noi i pioppi sono di legno; nel paesaggio abruzzese invece sono 
di metallo come i soldatini da quarantotto centesimi la scatola. 
Ridete? Ma laggiù non solo troveremo di metallo gli alberi, ma 
anche le persone, perchè gli uomini e le donne colà sono o di 
rame o di bronzo: [218] da questi due metalli non s'esce. E fra gli 
uomini ne troveremo certamente anche qualcuno fuso in bronzo 
antico; e quando lo avremo trovato, lo sentiremo vibrare, perchè 
nelle contrade abruzzesi tutte le cose vibrano in modo così sonoro 
da sembrare perfino impossibile.

—   Ma   tu   ci   dài   a   bere   frottole   alquanto   madornali!   — 
esclamavano in coro i miei amici, ridendo.

— Frottole? — ribattevo io. — Frottole? Ma verità sacrosante, 
scritte e stampate — e seguitavo: — Vedete, da per tutto la luna, 
quando c'è è d'argento; in Abruzzo invece è di platino ed ha il 
vantaggio   inestimabile   di   non   essere   mai   attaccata   dall'ossido 
dell'aria; colà il cielo per lo più è di cobalto e le nubi son quasi 
sempre di madreperla come i bottoni delle mie mutande; gli alberi 
or sì e or no sono consapevoli, ma le loro radiche son tutte fatte di 
vipere morte; i fiumi sono ognora fedeli ed hanno la superficie 
piena di piastre d'oro e di lamine d'argento: e quando gli uomini 
vi nuotano dentro cotesti uomini diventano immediatamente tutti 
cefali bianchi; difatti ai pescatori di canna avviene spessissimo di 
dover   sbrogliare   l'amo   dalla   bocca   di   qualche   nuotatore   e   di 
doverlo ributtare nell'acqua dicendogli: — Scusi tanto, sa, l'avevo 
preso per un cefalo. — Ma tutto questo poi è nulla in confronto di 
quanto vi farò vedere io che conosco i luoghi.

— Come? Conosci i luoghi? Ma se tu in Abruzzo non ci sei mai 
stato.

— E che vuol dire? Se non ci sono mai stato ne ho lette, viste e 
sentite tante descrizioni in prosa e in poesia, in pittura e in musica 
che   è   come   se   ci   fossi   nato.   Ed   è   proprio   per   questo   che   io, 
quando saremo laggiù, vi potrò far vedere certe cose non [219] solo 
incredibili, ma incredibilissime. In Abruzzo noi ci resteremo per 
qualche giorno. Ebbene, in una sera di uno di cotesti giorni, non 
appena i velami insensibili del crepuscolo saranno discesi a poco 
a poco sulle cime del pioppi discreti, io vi condurrò sulla riva di 
un fiumicello e colà, mentre le cose dormiranno in un letargo 
vegetale nella mansuetudine della luna, io vi mostrerò....

— Che cosa?

— La Venere d'acqua dolce.

— Cioè?

— La Venere d'acqua dolce.

— Ma sei matto? — mi chiedevano gli amici, sbarrando tanto 
d'occhi.

— Matto? — ripigliavo io. — Matto? Ma più savio di tutti e sette 
i   savi   messi   insieme.   —   e   continuavo:   —   Del   resto   la   vostra 
sorpresa non mi sorprende. Voi ignorate che la Venere d'acqua 
dolce....

— Ma, insomma, questa Venere d'acqua dolce che cos'è?

— La Venere d'acqua dolce è il più maraviglioso fenomeno che 
mente umana possa immaginare. Esso avviene in Abruzzo, e si 
svolge, tempo permettendolo, in parte sulle rive e in parte nelle 
acque dei suoi fiumicelli. E quando uno lo vuol vedere, non ha da 
far altro che scendere sulle sponde di uno di cotesti fiumicelli, 
mettersi a sedere su l'erba, fra il rabbrividire delle canne tendenti 
a rifiorire, e aspettare: il resto viene da sè. E questo resto non solo 
viene da sè, ma, tranne qualche piccola variante, viene sempre 

nello stesso modo. Tu, per esempio, sei seduto e aspetti? Ebbene, 
quando   meno   te   lo   aspetti,   all'improvviso,   il   vento   ti   reca   un 
sentore di carne. Tu ti volti dalla parte del sentore, e vedi  [220] 
scendere verso il fiume una donna dalla pelle bronzina di mulatta, 
florida e bionda non che seminuda. È la Venere fluviale! Tu la 
lasci scendere e rimani fermo a vedere che cosa succede. Una 
cosa   semplicissima!   Ella   appena   è   arrivata   sulla   sponda   della 
riviera prima, per necessità della rima, si mette a fiutare il vento 
come una levriera, e poi si gitta nel fiume e vi si immerge, fra un 
gregge di foglie, fino all'ombelico. Tu la lasci fare, ma quando ti 
sembra arrivato il momento opportuno incominci a bramire come 
un cervo in disio. Allora la donna dalla pelle bronzina si volta e, 
invece di scappar via o di pigliarti per matto, si mette a imitare 
anche lei il bramito del cervo, e di bramito in bramito ti viene 
accanto. Tu allora, senza tanti complimenti, la pigli per le braccia 
e   irrigidisci   come   forse   non   ti   sei   mai   irrigidito   e   come 
certamente   non   t'irrigidirai   mai   più.   E   questo   è   tutto!   Però 
qualche volta ci potrebbe essere anche dell'altro, perchè se mai 
l'irrigidimento accadesse nel plenilunio di calendimaggio allora 
nel momento più culminante dell'irrigidimento suddetto i pioppi 
che   sono   consapevoli   incomincerebbero   a   cantare   in   coro   e   il 
letargo vegetale sarebbe rotto da un fragoroso scampanìo. Ma del 
resto anche se ciò avvenisse non ci si dovrebbe badare, prima 
perchè i pioppi se sono consapevoli sono anche discreti, e poi 
perchè lo scampanìo non verrebbe da nessun campanile vicino, 
ma dal peccato d'Eva squillante a gran martello nelle giovini carni 
come sopra sonore lamine di metallo.

Ohimè! Come ve la potrei descrivere la sorpresa dalla quale io fui 
fulminato, quando appena messo il piede in Abruzzo io mi avvidi 
che di tutte quante le cose mirabili ed incredibili delle quali avevo 
parlato  [221]  ai miei amici, qui, in questa Terra Vergine non ne 
esisteva neppure l'ombra?

Ohimè!   Le   querce   e   i   pioppi?   Ma   che   metalli   d'Egitto!   Sono 
proprio di legno come gli alberelli della nostra Via Nazionale. Gli 

uomini e le donne? Ho picchiato con le nocca sulle loro carni, 
perchè talvolta l'apparenza inganna, e invece di trovarli di bronzo 
e di rame, li ho trovati tutti di carne e d'ossa come noi. La luna di 
platino, il cielo di cobalto, le nubi di madreperla, le foreste di 
ametista, le radiche degli alberi fatte di vipere morte, i pioppi 
consapevoli e discreti, i fiumi fedeli, i cefali bianchi e le altre 
mille cose straordinarie, che io avevo lette tante volte in poesia, 
ed ero certo di trovare qui in prosa, le ho ancora da vedere. Son 
rimasto seduto non so più quanto su le rive di un fiumicello in 
attesa della Venere fluviale: è venuta una contadina: le ho fatto il 
bramito   del   cervo   in   disio,   e   se   non   scappavo   presto 
m'accoppava! Ho seguito per lunghe e lunghe ore la gente delle 
città e delle campagne nella speranza di udire qualche vibrazione: 
tempo buttato! Le nari non le ho sentite vibrare altro che quando 
questo popolo forte e gentile si soffia il naso, magari con le dita; 
le terga.... Ah! le vibrazioni delle terga le ho intese una volta e 
m'auguro di non sentirle mai più.

Eppure anche senza vibrazioni poetiche di alcun suono e senza 
cose e persone provenienti da preziose fonderie letterarie questa 
degli Abruzzi è certamente la bellissima fra le più belle regioni 
d'Italia. Ricordo ancora le parole di maraviglia che fiorirono sulle 
labbra   dei   miei   amici   allorchè   essi,   usciti   dalla   capanna 
miserabile,   ove   ci   aveva   portati   l'inganno   tenebroso   del   fosso 
maledetto, videro il sole sorgere trionfalmente dalla cima candida 
del   monte   Giano  [222]  e   percuotere   coi   suoi   raggi   d'oro   un 
rincorrersi   glorioso   e   infinito   di   montagne   azzurre   e   violacee 
rivestite di castagni e di querce, di faggi e di carpini, e sfavillanti 
di neve.

Era una di quelle mattine limpide ed abbaglianti d'autunno nelle 
quali talvolta il cielo e la terra, i monti e le acque, gli alberi e le 
piante,   prima   di   inoltrarsi   nella   tristezza   invernale,   par   che 
vogliano ancora una volta allietare il viandante con gli incanti 
innumerevoli   delle   loro   forme   e   dei   loro   colori.   Dovunque 
volgevamo gli sguardi, fra l'erbetta verde, e rilucente di rugiada, 

migliaia e migliaia di piccoli fiori gialli, rossi, bianchi e turchini 
tremolavano e risplendevano nell'aria vitrea e profumata sotto al 
sonoro   ronzio   delle   api.   Intorno   a   noi,   via   via   che   il   sole 
s'innalzava sui monti, tutto pareva ingrandirsi a poco a poco e 
farsi più bello, più lucente, più vivo: e un venticello frizzante, ma 
piacevole ci invogliava a camminare.

Per  isfuggire   alle   insidie   di   altri   fossi   prendemmo   con   noi   un 
contadino esperto conoscitore dei luoghi, e mentre dalle macchie 
basse e vicine veniva un festoso zirlare di tordi, lasciammo la 
strada bianca che porta a Rocca di Corno, e per sentieri umidi di 
brina,   fra   le   cui   siepi   vive   svolazzavano   i   pettirossi   e   gli 
scriccioli,  salimmo  alle Vignòle, ove  alcuni  pochi  filari di  viti 
avean già coperto il terreno con le loro foglie gialle e cineree; 
entrammo nel letto ghiaioso di un torrente e incominciammo la 
salita del monte. All'improvviso la terra ci tremò sotto ai piedi e 
dietro   a   noi   scoppiò   un   fragore   infernale.   Un   treno   uscì   dalla 
bocca nera di una galleria, traversò fischiando come un rettile 
enorme un breve spazio di roccia, entrò in un'altra bocca nera di 
[223]  un'altra galleria, che sembrò inghiottirlo, e disparve. Figlio 
d'un cane! Gli bastarono pochi istanti per insudiciare col fumo del 
carbone   il   cielo   sereno   e   per   impuzzolire   l'aria   pura   con   un 
nauseoso fetore di olio rancido e di grasso abbruciacchiato.

A liberarci dal fetore ferroviario ripigliamo subito il cammino, e 
quando, dopo una non piccola fatica, ci riesce di levare i piedi dal 
letto   del   torrente   ci   troviamo   dinanzi   a   macigni   colossali: 
strisciandovi addosso con molta pazienza li giriamo, e allora, fra 
le giogaie vicine del monte Terminillo e quelle lontane del Gran 
Sasso   appare   ai   nostri   occhi   una   immensa   pianura   ondulata   e 
verde,   solcata   da   fiumi   e   seminata   di   paesi,   digradante 
nell'azzurro   fino   all'Adriatico.   Alla   vista   del   maraviglioso 
spettacolo noi ci sentiamo conquistare da una letizia indicibile; 
ma il contadino che ci accompagna, serio e taciturno, la nostra 
letizia non la divide per niente affatto.

Il superbo panorama di cui noi godiamo ei non lo degna neppure 
del più modesto dei suoi sguardi, e tutta l'attenzione della quale 
egli può disporre la concentra sulle nostre umili persone e rimane 
a   guardarci   a   bocca   aperta.   Insomma   per   lui   il   suo   panorama 
siamo noi! Ciascuno ha il panorama che si merita.

Dopo un breve riposo proseguiamo la salita: traversiamo a gran 
fatica   vasti   campi   di   neve   molle,   affondandovi   fino   a   mezza 
gamba; torniamo ad arrampicarci su rocce aspre, e dopo di aver 
pestata ancora neve e superate altre rocce, finalmente arriviamo 
sulla cima. Un vento che ci porta via ci costringe ad accovacciarci 
subito fra alcuni scogli; e quivi al riparo della formidabile borea 
confortiamo i nostri occhi con la vista di un panorama magnifico. 
[224]  e   il   nostro   stomaco   con   una   modestissima   colazione.   Ma 
appena finisce  la colazione finisce anche  il vento, e col  vento 
finisce,   ahimè,   anche   il   panorama;   poichè   gruppi   numerosi   di 
nuvole grige, salendo a poco a poco da tutti i lati del monte, ci 
avvolgono,   piovigginando,   in   una   nebbia   fitta   fitta,   e   ci 
consigliano di incominciare la discesa.

Poco prima di rientrare in Antrodoco incontriamo l'ombra umida 
della sera, che, uscita appena dalle gole del Velino, incomincia a 
salire   adagio   adagio   sul   monte   da   cui   noi   discendiamo.   Le 
auguriamo il buon viaggio, e, dopo una breve sosta nell'albergo 
dell'Europa, ci rechiamo alla stazione. Colà un vecchio contadino 
mi si avvicina, guarda con molta attenzione le mie scarpe, e mi 
dice a voce bassa, come se volesse rubarmi un gran segreto:

— Che sei stato a fa' lassù in cima?

— Dove?

—  Lassù in cima!  — ripete il contadino, indicandomi il monte 
Giano   su   la   cui   vetta   si   spengono   gli   ultimi   chiarori   del 
crepuscolo.

— Niente! — gli rispondo — Lassù in cima ci sono stato per 
divertimento.

—  Per divertimento?  — esclama il vecchio con voce incredula. 
— Per divertimento? — e rimane per qualche istante in silenzio: 
poi guardandomi con gli occhietti arguti, soggiunge tentennando 
il capo: — Ma scusa, lei non tieni niente de meglio da fare a casa  
tua per venirete a scapiccollà' fra 'sti sassi?

Fortunatamente il treno arriva in buon punto per liberarmi dal 
contadino e dalla risposta che pur troppo, dovrei rispondergli.

[225]

UN CONGRESSO ALPINO (1887)

[227]

Due anni addietro, allor che fui sul punto di lasciar Roma per 
recarmi a visitare i mercati di Bombay, le rovine dell'antica Delhi 
e il sacro Gange, nelle cui acque si specchiano i templi della santa 
Benares, le parole di commiato che mi sentii ripetere a sazietà da 
quanti si interessavano al mio viaggio furono queste: — Preparati 
bene   la   tua   valigia   delle   Indie,   e   di  laggiù   scrivici:   non   far 
l'indiano!   —   Nell'estate   dell'anno   scorso   mentre   stavo   per 
andarmene   in   Ispagna   non   mi   riusciva   di   incontrare   un   amico 
senza che egli non mi offrisse un vermouth per poi potermi dire: 
—   Bevi   ora,   perchè   quando   sarai   in   riva   al   Manzanare   non 
beverai più. Lo spagnuolo non beve! — E quando infine qualche 
giorno   fa   partii   da   Roma   per   pigliar   parte   alle   gite   del 
decimonono congresso del Club Alpino Italiano, le parole che mi 
perseguitarono   non   soltanto   lungo   le   vie   dell'Urbe,   ma   anche 
durante   il   viaggio   furono   le   seguenti:   —   Se   vai   al   congresso 
alpino, divertiti;  ma non  ascendere il Monte  di  Pietà! —  E  le 
suddette parole mi molestarono tanto che, per non sentirmele più 
ripetere, feci ovunque ogni sforzo per dissimulare la mia qualità 
d'alpinista, e appena il treno arrivò a Vicenza, e un signore con 
una   coccarda   azzurra   all'occhiello   mi   venne  [228]  incontro   a 
dimandare se io era del Club Alpino io senza rispondergli, fuggii 
fuori della stazione e salii nell'omnibus dell'albergo dei Due Mori 
ove   il   signor   Tito   Libetta   aveva   già   pigliato   posto   con   la   sua 
valigia,   sul   cui   dorso   il   nome   e   cognome   di   lui   si   leggevano 
ricamati in seta rossa non che in bellissima calligrafia.

Mentre l'omnibus attraversava una vastissima piazza ombrata da 
splendidi filari d'ippocastani, il signor Tito mi fece sapere che 
veniva a Vicenza per farvi delle ricerche storiche, e non appena il 
carrozzone entrò nella porta della città, ove una torre medioevale 
illuminata dal sole rosseggiava sul cielo azzurro mi confidò che la 
storia di Vicenza era una storia molto interessante.

Non temete che io vi ripeta tutto quello che egli mi disse, mentre 
l'omnibus   sobbalzava   sulle   pietre   delle   vie   vicentine 
imbandierate. Sarebbe anche inutile, perchè la storia antica di una 
nostra città moderna è sempre la medesima storia; e chiunque, sol 
ch'ei lo voglia, se la può cucinare da sè. Ne volete la ricetta? 
Eccola. «Si pigliano degli aborigeni, dei pelasgi, degli etruschi, 
dei greci e dei romani con qualche Giulio Cesare, dei galli e, se se 
ne trovano, dei cartaginesi con due o tre pezzetti di Annibale, 
figlio di Amilcare Barca, e si mescolano insieme. Quando sono 
bene uniti ci si mette sopra un po' di Costantino con un pizzico di 
«quanto mal fu matre», e si fanno cuocere a fuoco lento. Poi, 
appena incominciano a rosolarsi, si insaporiscono con una salsa 
di goti, visigoti, ostrogoti, vandali, unni, longobardi e franchi con 
uno spicchio di Carlo Magno, con una cucchiaiata di Leone terzo 
e   con   un   pochino   di   Pipino   (volendo,   secondo   i   gusti,   vi   si 
possono aggiungere anche dei [229] guelfi e ghibellini con qualche 
filetto di Barbarossa), si levano dal fuoco, si lasciano raffreddare, 
e al momento opportuno si serve in tavola».

*

*

*

Prima di visitare la città mi recai alla sede della sezione vicentina 
del Club Alpino dove trovai moltissimi alpinisti di tutti i monti e 
di   tutte   le   pianure   della   penisola,   che   ritiravano   le   tessere   per 
prender   parte   alle   gite   indicate   nel   programma   del   congresso. 
Della sezione romana vidi pel primo il nostro segretario Abbate, 
poi il pittore Zoppi, il roseo e biondo Bonfiglietti, Memmo Ricci, 
l'ingegnere Minerbi e l'amico Dino Spadini, valente alpinista e 
incomparabile costruttore di bisticci, di freddure e di altre simili 
scimunitaggini.   All'uscire   m'imbattei   con   Guido   Fusinato,   che, 
arrivato allor allora da Torino, veniva anch'egli a ritirare le sue 
tessere. Non ci eravamo più visti fin da quando avevamo lasciato 
la   Spagna,   e   dopo   esserci   abbracciati   rievocammo   con   calda 
parola i ricordi di Madrid, di Toledo e di Barcellona. L'amico 
Spadini osservò subito che non valeva la pena di starci tanto a 

commuovere, perchè tra il viaggio di Spagna e questo di Vicenza 
non v'era per noi altra differenza se non un semplice e meschino 
«i». Difatti — ci disse — in Ispagna eravate sui colli iberici, qui 
invece siete su quelli berici.

*

*

*

In piazza dei Signori sorge la mirabile basilica: il vecchio palazzo 
della Ragione, che il Palladio restaurò, aggiungendovi le logge 
esterne.   Come   tutte   le   opere   del   sommo   architetto,   la   grande 
fabbrica va famosa [230] per la semplice eleganza delle linee e per 
la grandiosa correttezza delle proporzioni. Ora, nella maggior sala 
dell'edificio nobilissimo, v'è un'esposizione di piccole industrie, 
ordinata a cura della sezione vicentina del Club Alpino Italiano.

Visitai la piazza dei Signori, in compagnia dello Spadini mentre 
l'ultimo raggio del sole dorava la cima della torre maggiore, che 
sorge   a   fianco   della   basilica,   i   cui   marmi   son   pittorescamente 
coloriti   dal   tempo,   il   quale,   dopo   il   Tiziano,   è   il   più   grande 
coloritore che io mi conosca. In fondo alla piazza un grande palco 
per l'estrazione di una tombola sorgeva sulla folla nera, fra due 
colonne antiche, sopra una  delle  quali  sta fieramente posato il 
Leone di S. Marco, e su l'altra sta mite e ignudo il Redentore, che 
guardando il suo vicino sembra dirgli: — Tu hai le ali; ma io 
come faccio se voglio scendere? — Dai balconi si affacciavano 
gruppi pittoreschi di donne, e di tempo in tempo s'udiva fra il 
brusìo   della   folla   la   voce   stentorea   di   un   banditore   che 
annunciava i numeri che un signore vestito di nero estraeva da 
un'urna   di   vetro.   Mentre   ero   lì   lo   sguardo   m'andava 
insistentemente   sulla   altissima   torre,   ove   una   lapide   ricorda   i 
nomi   dei   vicentini   che   caddero   difendendo   le   loro   terre   dalle 
soldatesche austriache. Fu appunto sulla sua cima che nel 1848 
venne inalzata la bandiera bianca per annunciare agli assedianti 
che la città, flagellata dalle artiglierie, straziata dalla fame e da 
mille   tormenti   era   costretta   a   chieder   tregua;   ma   al   vederla   il 
popolo ruggì di rabbia, e, tumultuando, urlò che si abbattesse. 

Allora s'udirono echeggiare alcuni colpi di moschetto. Gli eroi 
non soffrendo tanta umiliazione, colpivano con le ultime cartucce 
rimaste nelle loro giberne il segno della resa.

[231]

Uno squillo di tromba mi fece tornare alla realtà del momento 
presente. Un rimescolio avveniva fra la folla, in mezzo alla quale 
un   uomo   agitando   il   cappello   ed   aprendosi   a   stento   un   varco 
andava a riscuotere il premio della tombola.

Quando il fortunato vincitore, accompagnato da una tempesta di 
fischi,   riuscì   a   salire   sul   palco,   e   la   vasta   piazza   cominciò   a 
spopolarsi,   io   e   lo   Spadini   riuscimmo   ad   avvicinarci   al 
monumento del Palladio, che sorge accanto alla basilica. Il feroce 
freddurista,   appena   vide   che   intorno   alla   statua   c'erano   molte 
venditrici   di   ortaglie,   dopo   di   avermi   indicato   i   mucchi   di 
pomodori,   di   zucche,   di   melloni   e   di   angurie,   disposti   in 
bell'ordine,   come   un   ricco   tappeto   multicolore,   ai   piedi   del 
monumento non si lasciò scappare l'occasione di farmi osservare 
come   tutti   quegli   ortaggi   fossero   giustamente   al   posto   loro, 
perchè il grande architetto avendo passata la vita a lavorare sulle 
piante lo si poteva considerare come un insigne botanico.

La freddura atroce mi agghiacciò lo stomaco: e poichè qualche 
fiammella di gas incominciava già a illuminare, oltre alle colonne 
e   agli   archi   degli   edifici   palladiani,   anche   il   mio   appetito,   mi 
rifugiai in una trattoria in piazza del Duomo ove ebbi il piacere di 
trovare un Vittorio Emanuele di marmo, il quale per tutto il tempo 
del mio desinare si degnò di rimanere davanti a me, reggendo con 
la destra il suo elmo piumato, in atto di reverente saluto.

Dopo pranzo andai alla Società del Casino nelle cui sale, affollate 
di   congressisti,   vidi   il   sindaco   di   Vicenza   Giovanni   Zanella, 
fratello   del   poeta   della   «Conchiglia   fossile»;   il   presidente   del 
Club Alpino Lioy; Almerigo da Schio presidente della sezione 
[232]  vicentina; il segretario della medesima Alessandro Cita... E 
non cito più altri nomi perchè altrimenti non la finirei più.

Nelle belle sale del Casino rimasi fino a ora tarda, ammirandole, e 
bevendo   birra;   poi,   dopo   di   aver   presentato   i   miei   ossequii   al 
simpatico   presidente   dell'associazione,   l'avvocato   Gasparella, 
uscii.

Mentre   m'avviavo   verso   l'albergo   dei   Due   Mori   con   l'amico 
Spadini il quale non la finiva più di manifestarmi la sorpresa da 
lui provata dianzi nell'avere rimarcato che l'avvocato Gasparella 
non   aveva   gli   occhiali,   perchè   secondo   lui   tutti   gli   avvocati 
debbono esser sempre «con su lenti», a un tratto da una finestra 
aperta,   in   una   via   silenziosa,   venne   il   suono   di   un   pianoforte. 
Stavo per fermarmi ad ascoltare quando il mio amico, afferratomi 
per un braccio, mi trascinò via dicendomi: — Vedi, io amo tutti 
gli strumenti, compresi quelli notarili, ma, abituato come sono a 
vivere sui monti, non posso soffrire il piano, massime quando è 
forte. Vieni! — Dovetti rassegnarmi a seguirlo e a sentire ancora 
altre   scemenze:   difatti,   appena   arrivammo   davanti   alla   porta 
dell'albergo, egli intanto che i chiodi delle sue scarpe, urtando 
sulle pietre, mandavano scintille, dopo di avermi fatto osservare 
quale e quanta importanza avessero nella vita del vero alpinista le 
freddure e la poesia, mi disse — vedi: io fra tutti i poeti preferisco 
il Monti. E tu?

— Anch'io — gli risposi —; ma quando il cielo non è Foscolo!

E lo lasciai con le sue lepidezze. La mezzanotte era di già passata 
e alle sei dovevamo trovarci tutti in piazza Castello per andare a 
visitare   i   colli   berici.   Lo   lasciai,   dunque.   Ma   l'avevo   appena 
lasciato che  [233]  egli mi richiamò subito per raccomandarmi di 
non guardar mai i due mori che reggevano l'insegna della locanda 
perchè tanto l'uno quanto l'altro erano tutti e due «con turbanti».

*

*

*

Dopo qualche ora di sonno mi recai al convegno e vi trovai pochi 
congressisti che aspettavano gli altri. Aspettai anch'io, fino a che 
la piazza si venne popolando di una infinita varietà di tipi, fra i 

quali   ne   osservai   uno,   che   mi   fece   fare   gravi   riflessioni 
sull'alpinismo e sulle dolorose conseguenze che può arrecare a 
chi   ne  abusa.  Egli   aveva   il   capo  a   metà   nascosto  da   un   elmo 
coloniale   allietato   da   un   mazzetto   di  edelweiss;   indossava   una 
giacca verde all'ussera con alamari neri e un paio di brache di 
velluto marrone, e aveva gli stinchi foderati da un paio di gambali 
di cuoio giallo; e camminava a gran passi, facendo risuonare i 
chiodi delle scarpe sulle pietre della via, e palleggiando un lungo 
bastone di faggio, con la punta ferrata e con la sommità ornata da 
un corno di camoscio, sul quale si leggevano scritti in italiano, in 
francese e in tedesco i nomi delle montagne sulle cui vette egli 
certamente non era mai stato.

Lo Spadini, che fin allora ci aveva rallegrati ed abbrutiti con le 
sue freddure, appena lo vide, gli andò incontro, lo salutò, se lo 
prese   a   braccetto   e   rimase   a   parlare   con   lui;   poi   atteggiando 
comicamente il volto a una inconsolabile mestizia venne a dirci 
che   quell'infelice   gli   aveva   confessato   di   essersi   dato 
all'alpinismo per dispiaceri domestici. E illustrando [234] le parole 
bislacche con gesti ridicoli seguitò: — Egli mi ha detto che la sua 
vita era un Gran Paradiso, quando per sua disgrazia, innamoratosi 
di una giovanetta: di una Iungfrau, come direbbero in Svizzera, la 
sposò. Da allora la esistenza di lui divenne un ghiacciaio della 
Tribolazione:   insomma   il   disgraziato   ha   le   prove   di   essere   un 
Cervino... — E mentre noi lo urlavamo concluse: — Ora non gli 
resta altro di meglio da fare che legarsi un Gran Sasso al Colle 
del Gigante e di andarsi a buttare nel Bacchiglione.

*

*

*

Quando Dio volle ci mettemmo in cammino, e seguendo un lungo 
porticato   ove   i   venditori   di   immagini   sacre,   di   rosarii   e   di 
scapolari   avevano   alzato   le   loro   baracche,   arrivammo   alla 
Madonna   del   Monte,   a   fianco   della   quale   in   memoria   delle 
battaglie ivi combattute nel 1848 sorge un monumento scolpito 
dal Tantardini. Poco lontano da esso ve n'è un altro inalzato nel 

1860 dall'Austria ai suoi soldati che caddero come dice l'epigrafe: 
pro Austriae incolumitate.

Dopo una visita al Santuario ove ammirammo il famoso quadro 
del   Veronese,  La   cena   di   San   Gregorio   Magno,   ci   avviammo 
verso  la   villa  Pasini,  uno   splendido   edificio   del   settecento,  un 
pezzo di paradiso fra l'azzurro del cielo, i colori smaglianti dei 
fiori e il verde intenso degli alberi secolari. Colà, il padrone di 
casa   Eleonoro   Pasini   ci   offrì   una   colazione,   dopo   la   quale 
tornammo a Vicenza, recando con noi un ricordo incancellabile 
dell'affettuosa accoglienza prodigataci dal gentiluomo vicentino.

[235]

Nel   pomeriggio   mi   recai   al   teatro   Olimpico   per   assistere   al 
decimonono congresso degli alpinisti italiani. Il grandioso teatro, 
che   il   Palladio   incominciò   a   costruire   per   deliberazione   degli 
accademici   olimpici,   e   lo   Scamozzi,   sui   disegni   del   grande 
architetto, trasse a fine, lo trovai affollato di alpinisti, di signore e 
di   statue.   Parlava   ai   convenuti   con   dotta   parola   Almerigo   da 
Schio. Trovandomi disgraziatamente molto lontano dall'egregio 
oratore,   purtroppo   del   suo   lungo   discorso   non   posso   riferirvi, 
ahimè!, che queste parole che ritrovo segnate in una pagina del 
mio   album:   —   «...difatti,   o   signori,   il   mecaschisto...   eccoci 
dunque arrivati al periodo pliocenico... perchè, o signori, non si 
può... l'origine di tali conglomerati è di tale natura... le dolomiti 
non   sono   che...   e   troviamo   il   calcare   schistoso...   lo   gneis...   le 
rocce metamorfiche... nel periodo giurassico... il trias... il gres... i 
lepidodendri... le licopoditi... le aracauriti... le rocce mesozoiche... 
i sedimenti». — Coi sedimenti l'orazione convincente ed efficace 
dell'insigne   geologo   ebbe   termine   e   un   fragoroso   applauso 
risuonò nella sala vastissima.

Ma il momento della più alta commozione fu quando il presidente 
e il vicepresidente del Club Alpino tridentino furono invitati da 
Paolo Lioy a voler salire al suo fianco per dividere con lui la 
presidenza   del   congresso.   Il   barone   Emanuele   Malfatti   e   il 
professor   Giovanni   Marinelli   s'avvicinarono   al   Lioy,   e   come 

questi li ebbe vicini, esclamò: — Ora il Club Alpino Italiano è 
completo!

Un uragano di evviva e d'auguri scoppiò nella vasta sala a quelle 
parole e seguitò per lungo tempo fra la commozione unanime.

Quando   la   calma   ritornò   fra   gli   adunati,   seguirono  [236]  le 
relazioni,   le   discussioni,   le   proposte   e   le   letture,   e   appena   il 
congresso ebbe fine s'usci e s'andò tutti al teatro Eretenio, ove ci 
attendeva   un   banchetto:   il   banchetto   sociale.   In   platea   e   sul 
palcoscenico erano state imbandite le tavole, ed era veramente 
uno spettacolo lietissimo il vedere tanta gente mangiare e bere 
allegramente   mentre   dall'alto   dei   palchetti   affollati   di   signore 
piovevano fiori e sorrisi. A metà del pranzo coi fiori e coi sorrisi 
piovvero anche i discorsi.

I discorsi! C'è molta gente che li odia; io li amo. L'unica cosa che 
distingue   qualche   volta   l'uomo   dalla   bestia   non   è   la   parola? 
Immaginate che un cignale domestico potesse dire: — Io sono un 
porco — e dovrete convenire con me che quel cignale domestico 
non sarebbe più un porco; ma sarebbe un uomo. — Si! I discorsi, 
massime quelli che dopo di averli scritti e mandati a memoria si 
improvvisano   fra   l'arrosto   e   l'insalata,   a   me   piacciono   molto. 
Quelli poi che udii pronunciare al teatro Eretenio debbo dirvi che 
mi   piacquero   moltissimo.   Parlarono   Lioy,   Grober,   Malfatti, 
Brentari, Marinelli, Budden, Almerigo da Schio e per ultimo il 
caro Magnaghi, sollevando intorno a lui la più schietti allegria.

Dopo il banchetto molti si recarono a udir l'Africana al Politeama 
comunale e moltissimi altri si sparsero per le vie illuminate dalla 
luna per ammirare i superbi edifici del Palladio, dello Scamozzi e 
dell'Arnaldi.

*

*

*

Eravamo una diecina e si passeggiava pel Corso Umberto, una 
via   stretta   e   irregolare,   ma   ricca   di  [237]  palagi   maravigliosi, 
quando uno di noi si fermò dinanzi a una bottega di tabaccaio. 

Stava per entrarvi, ma lo Spadini, che ne faceva una ad ogni pie' 
sospinto, sbarrandogli la via prese a dirgli: — Per l'amor di Dio! 
Férmati! Non mettere in pericolo la tua fama di alpinista!

— E perchè? — gli chiese il nostro amico.

Per tutta risposta l'implacabile freddurista gli indicò con la punta 
del suo bastone l'insegna della bottega, ove sotto uno stemma si 
leggevano queste maleauguranti parole:

SALI E TABBACCHI.

[239]

GITA SENTIMENTALE

[241]

Un   tempo   i   popoli   che   abitarono   i   monti   e   le   valli   dei   Sette 
Comuni, cioè i romani, i reti, i tigurini, gli alemanni, i franchi, i 
goti, i cimbri, gli unni e gli altri, lavoravano a seppellire nel suolo 
lance e fibule, monete e medaglie, idoli e pentole a onore e gloria 
degli archeologi, degli storici e dei filologi di là da venire; ora 
invece i moderni abitanti degli altipiani, adoperando il legno degli 
abeti   che   verdeggiano   severamente   attorno   alle   loro   capanne, 
fanno   scatole,   fabbricano   cappelli   di   paglia,   seguendo   per 
tradizione le norme recate di Levante nel secolo passato da un tal 
Nicoletto del Sasso, e parlano la lingua cimbra. L'industria delle 
scatole procede benissimo, quella dei cappelli di paglia così così; 
ma quella del parlar cimbro va di molto male. Purtroppo questo 
linguaggio nel quale le consonanti sembrano starnuti e le vocali 
sbadigli, va trascinando la sua lenta agonia per le bocche sdentate 
dei vecchi e fra non molto sparirà da queste terre.

Tutto passa quaggiù! Tutto cade, come cadono le nostre illusioni, 
simili alle foglie che, divelle alle rame degli alberi dai primi venti 
autunnali, vanno a finire nei fango! Cadono; ma coloro che ci 
vengono appresso nel cammino faticoso della vita, trovandole in 
terra   le   raccolgono,   le   ripuliscono,   e   se   le   ripongono  [242] 
gelosamente nel cuore, riperdendole magari poco dopo per farle 
ritrovare agli altri che li seguiranno. Il vecchio è sempre nuovo. 
Ma quanto è più triste pensare che il nuovo è sempre vecchio!

Questi ed altri malinconici pensieri mi venivano in capo mentre, 
precedendo una numerosa comitiva di alpinisti, in compagnia di 
alcuni  amici  taciti  e pensierosi, traversavo,  nel  silenzio  di una 
notte   serena,   l'altipiano   di   Asiago   per   andare   a   Valstagna.   Ma 
appena il sole fiammeggiante uscì dai monti facendo brillare i 

prati molli di rugiada, e appena gli uccelli principiarono a cantare 
noi smettemmo di pensare e incominciammo tutti a discorrere.

Un   solo,   dopo   di   avere   bisbigliata   qualche   parola   continuò   a 
tacere:   un   giovinetto   biondo   il   quale   di   tanto   in   tanto, 
arrampicandosi sui rialzi che fiancheggiavano la strada andava 
raccogliendo margherite.

Il caro ragazzo era di una città del Trentino: recatosi a Vicenza 
per assistere alle feste in onore degli alpinisti, ora tornava a casa 
seguendo il nostro itinerario. Ci era venuto sempre appresso, e 
ovunque   aveva   visto   una   bandiera   tricolore,   s'era   fermato   col 
cuore   palpitante;   in   qualsiasi   luogo   aveva   udito   suonare   l'inno 
reale, aveva pianto di tenerezza.

— Vuoi un edelweiss? — gli chiesi un giorno offrendogliene uno.

Egli mi guardò crucciato, e poi abbracciandomi affettuosamente: 
— Senti — mi disse; — fammi il piacere di non chiamare mai più 
questi bei fiori con quel brutto nome!

— E come vuoi ch'io li chiami?

—   Chiamali   «stelle   delle   Alpi»   —   mi   rispose,   e,   vedendomi 
sorridere, con accento soavissimo soggiunse: — Chiamali così, 
fammi il piacere, ti prego!

[243]

Una sera, ricordo, ci eravamo fermati in un paese a ristorarci. Al 
momento di partire il trentino mancava all'appello. Andammo in 
parecchi, battendo sentieri diversi per rintracciarlo, ed io, dopo di 
avere   inutilmente   urlato   più   volte   il   suo   nome,   stavo   per 
tornarmene   indietro,   quando   mi   venne   agli   orecchi   il   suono 
flebile  di  un violino  che  miagolava  l'inno  di  Garibaldi. Pensai 
subito   che   il   giovinetto   dovesse   essere   innanzi   a   quello 
strumento: infatti, com'ebbi superata una rupe, lo trovai davanti a 
quattro figure grottesche di suonatori: quattro contadini che noi 
avevamo scacciato poco prima ed egli aveva seguiti per far loro 
suonare i nostri inni patriottici.

Mi fermai commosso; poi me gli avvicinai e gli dissi: — Vieni! 
Si parte! Andiamo!

—  Eh! ciò! Che furia!  — mi rispose; e dopo di avere pagati i 
suonatori, i quali, riposti gli strumenti nelle borse di panno, se ne 
andarono per un sentiero che si perdeva in un bosco di abeti, mi 
seguì esclamando: — Ti capissi che gh'averò da star chissà mai  
quanto tempo senza sentirla più 'sta musica benedeta!

*

*

*

Il   sole   era   già   alto   quando,   dopo   un   malagevole   cammino, 
arrivammo   innanzi   ad   una   caverna   scavata   dalle   acque   di   un 
fiume che va a gittarsi nel Brenta. La grotta viene chiamata il 
Buso, e si crede, non senza ragione, che in certe notti vi si diano 
convegno l'orco, le streghe e i  sanguanelli: nani piccolissimi e 
saltellanti, per lo più vestiti di fiamme, i quali godono moltissimo 
quando possono scompigliare [244] le chiome dei bimbi o annodare 
inestricabilmente le code e le criniere dei cavalli. Poco lungi dalla 
caverna   ride   un   candido   santuario   fabbricato   in   onore   della 
Vergine   da   un   eremita   di   Agordo.   Ci   fermammo   pochi   istanti 
accanto   alla   chiesetta,   poi,   mentre   un'aquila   roteava   sul   cielo, 
ripigliammo   la   via.   A  un   certo   punto   uno   di   noi   fermandosi 
esclamò ridendo: — Sembriamo contrabbandieri! — Nessuno gli 
rispose; ma a me quella esclamazione fece tornare in mente una 
malga che pochi dì innanzi avevo visitato sul Pian della Fugazza: 
una
 malga,   ove   cinque   contrabbandieri   accumulavano, 
coprendole di strame e di stracci, molte cassette di latta piene di 
spirito.   Debbo   dirlo?   Quei   cinque   contadini   idioti   in   mezzo   a 
tanto spirito, mi fecero tanta nausea che mi rammaricai di non 
essere una guardia doganale. Ma già, se fossi stato una guardia 
doganale,  forse   non  avrei  fatto  niente  di   meglio  di  quello  che 
faceva   quel   finanziere   che   incontrai   poco   dopo:   il   quale, 
fischiando il quartetto del Rigoletto, se ne andava a spasso, con la 
daga   sul   fianco,   col   fucile   ad   armacollo   e   con   un   romanzo 

sbrendolato di Paul de Kock che gli usciva allegramente dallo 
sparato della tunica sbottonata.

*

*

*

Davanti alle prime casette di Valstagna trovammo due stendardi 
di mussolina bianca, rossa e verde, legati in cima a due antenne, e 
un   calzolaio   in   maniche   di   camicia,   il   quale,   abbandonati   sul 
deschetto unto due paia di stivali da rattoppare, andava incollando 
sulla porta di una vecchia osteria il suo giovanile [245] entusiasmo 
o, per meglio dire, alcune strisce di carta rossa sulle quali chi 
sapeva di lettere poteva forse anche leggere: «W. gli Alpinisti». 
Due asinelli biondi, attaccati ad una carretta piena di casse, di 
bauli, di valige e di fagotti, presenziavano muti e seri il lavoro del 
calzolaio. Intorno alla carretta dormivano in terra molte donne e 
moltissimi bambini: erano emigranti che abbandonavano i loro 
paesi per andare a lavorare in quelli d'America. Il crosciare delle 
acque del Brenta conciliava il sonno di quella povera gente, e il 
sole, battendo in cima alla porta della bettola, illuminava senza 
risparmio  un  antico  leone  di  marmo,  il  quale   aprendo  le  ali   e 
mostrando il Vangelo su cui c'era scritto: «Vino e Cucina» pareva 
che dicesse, ruggendo a voce bassa: — Oh! guardate un po' anche 
a me la sorte a qual duro ufficio mi ha serbato! Oh! guardate un 
po'!

Mi allontanai commosso, e seguitando una strada in riva al fiume, 
poco dopo, entro una trattoria modestamente intitolata Il Mondo 
ritrovai i miei compagni in una stanza piena di sole, di oleografie 
patriottiche e di mosche.

Eravamo   tutti   già   da   un   pezzo   là   dentro   a   mangiare   quando 
insieme al suono di un organino che balbettava il  miserere  del 
Trovatore entrò nella stanza un vecchio senza un braccio.

Uno   di   noi,   osservando   come   il   poveretto   sotto   la   giacca 
rattoppata lasciasse vedere una camicia rossa, gli domandò: — 
Sei stato con Garibaldi?

— Sì — rispose il vecchio.

— Allora guarda là, guarda là! — ripigliò il nostro compagno 
accennandogli una delle oleografie appese al muro, nella quale 
era volgarmente effigiata una battaglia garibaldina. Il mutilato si 
avvicinò lentamente [246] alla oleografia e rimase immobile con la 
testa alta a guardarla. Mi accostai anch'io ad osservarla e avendo 
visto fra le figure dei combattenti quella di un frate, mi volsi al 
vecchio e gliela indicai.

— Oh — egli mi rispose subito, sorridendo — in Sicilia con noi 
ce n'erano parecchi. Poi, dopo un istante di silenzio seguitò: — 
Ne ricordo uno piccolo, nero, agile come una scimmia. Quando 
aveva caricato il fucile s'inginocchiava e recitava una preghiera: 
poi   si   alzava   e  bum!   Un   borbonico   cadeva   in   terra.   Tirava 
benissimo. Una volta gli chiesi perchè recitasse quelle orazioni 
prima di sparare, ed egli mi rispose: — Raccomando l'anima di 
quello che ammazzo.

Mentre   il   garibaldino   parlava,   sempre   guardando   l'oleografia, 
dalla porta spalancata venivano più che mai strazianti i gemiti 
dell'organino;   poi   s'udì   una   girandola   di   stonature   e   il   suono 
cessò. Allora egli s'aggiustò sulla spalla la manica vuota  della 
giacca, cavò fuori dalla camicia un piattino di stagno, e girò per la 
stanza a mendicare qualche soldo.

Quando mi tornò accanto non appena mi vide mettere la mano in 
tasca   per   trarne   una   moneta,   ritirò   prontamente   il   piattino   e 
accennandomi con lo sguardo la pipa che avevo accesa allora mi 
disse a voce bassa: — Mi regali piuttosto da fumare.

— Ma il fumo non esclude l'arrosto — gli risposi; e gli diedi un 
po' di tabacco e pochi soldi.

Più   tardi,   seguendo   la   strada   in   riva   al   Brenta   per   andare   a 
Fonzaso,   rividi   ancora   una   volta   il   vecchio   che   aiutato   da   un 
ragazzo   trascinava   un   piccolo   carretto   sul   quale   era   legato 
l'organino.

Egli mi riconobbe da lungi. Fermò il carrettino, corse al manubrio 
e   riprese   a   suonare   il  miserere  [247]  del  Trovatore.   Lo   salutai 
sventolando il cappello; lo risalutai ancora; poi entrammo tutti in 
un sentiero nell'ombra verde e trasparente di un bosco di querce e 
lo perdetti di vista.

*

*

*

Fra Valstagna e Fonzaso stanno i forti militari di  Fastro  e del 
Tombione: nell'attraversarli facendo stridere i chiodi aguzzi delle 
scarpe su le lastre di ferro dei ponti levatoi, guardando le torri, 
dalle cui finestre s'affacciavano, sbadigliando i cannoni, io non 
potei fare a meno di ripensare a quei tempi beati quando dugento 
fanti cum sui schioppetti over archibusi, riparati in una meschina 
ridotta bastavano a fermare un esercito. E i dugento fanti cum sui 
schioppetti mi accompagnarono fino alle porte di Fonzaso.

Oltrepassato il paese, sotto un gruppo di case, su la sponda del 
fiume   Cismone,   vidi   da   lontano   una   folla   di   contadini   ferma 
attorno   ad   una   carrozza   su   cui   una   figura   ritta   gesticolava 
energicamente.   Credendo   che   fosse   un   ciarlatano   il   quale 
vendesse i suoi medicamenti specifici affrettai il passo. La figura 
ritta   sulla   carrozza   era   invece   una   povera   pazza   che   veniva 
condotta via dal paese per esser forse rinchiusa in un manicomio. 
La poveretta, giovine e bella, urlava parole strambe, e agitando 
nell'aria   le   mani   aperte,   rideva,   mentre   copiose   lacrime   le 
colavano   per   le   guance   infiammate.   I   più   vicini   per   chetarla, 
accarezzandola   le   sussurravano   parole   affettuose,   con   la   gola 
stretta dal pianto; i più lontani ridevano.

[248]

La demente appena mi vide, protese verso di me le braccia, e, 
accennandomi a quelli che la circondavano, prese ad urlare: — 
Enrico! Enrico! Enrico! — Allora un uomo alto, pallido e barbuto 
si fece innanzi e diede al vetturino una valigia che questi si pose 
subito fra i piedi; abbracciò una vecchiarella vestita di nero che 

piangeva   dirottamente;   e   ingrossando   la   voce,   comandò   alla 
mentecatta di sedersi. La disgraziata si rannicchiò in fondo alla 
carrozza   tremando;   l'uomo   le   sedette   accanto,   il   vetturino 
schioccò   la   frusta,   il   cerchio   dei   curiosi   s'aprì   e   la   vettura 
sollevando nuvoli di polvere si allontanò rapidamente sulla via 
bianca arroventata dal sole.

Raggiunsi i miei compagni avendo negli orecchi le grida della 
pazza; e nella mente un tumulto di pensieri tristissimi. Sui lati 
della strada di tratto in tratto sulle rocce grigie fra folti cespugli 
d'erbacce giallastre appariva qualche croce di legno; in fondo alla 
valle di quando in quando un vecchio ponte vestito di erica e di 
piante salvatiche cavalcava il fiume veloce e sulle vette dei monti, 
coperti di oscure foreste di abeti, si scorgevano le rovine di grandi 
castelli   popolate   spesso  di   corvi   neri  e   crocidanti  e   sempre   di 
paurose leggende.

Mentre   passavamo   sotto   uno   di   cotesti   castelli   il   giovinetto 
trentino mi si accostò per dirmi con voce commossa che eravamo 
poco lontani dal confine. Non so più quali cose io gli dissi per 
consolarlo,   ma   ricordo   che   egli,   seguitando   a   camminarmi 
accanto, sospirando, si tolse dal cappello le margherite, e le ripose 
a una a una, insieme con qualche lacrima, entro le pagine di un 
taccuino.

Dopo un poco mi afferrò per un braccio e forzandomi a restar 
fermo:   —  Varda!  —   mi   disse,   additandomi  [249]  una   casinetta 
bianca — Varda! La xe l'ultima casetta italiana.

Ci fermammo qualche istante a guardar la casetta che dall'alto di 
un   poggio   verde   sembrava   salutasse   il   fiume   Cismone   che 
arrivava fresco fresco dall'Austria e seguitammo la via.

*

*

*

Al Pontetto è il confine.

Uscendo   dall'Italia,   a   destra   sta   la   casa   della   imperial   regia 
dogana; a sinistra quella dei nostri doganieri. Un'osteria è vicina 
alla   casa   italiana,   e   una   stamberga   di   legno,   sulle   cui   tavole 
imbiancate di recente si legge scritto col carbone: Otel zur Kaiser  
Krone,   si   appoggia   alle   mura   della   imperial   regia   dogana 
austriaca.   Appena   entriamo   in   un   portico   basso,   ove   sono 
allineate   parecchie   carrozze   e   legati   molti   muli   e   cavalli,   un 
doganiere   biondo   e   roseo,   tutto   vestito   di   nero,   visita 
solennemente   i   nostri   sacchi   volgendosi   di   tanto   in   tanto   a 
sorridere   alla   moglie   del   suo   brigadiere,   affacciata   a   guardare 
sulla porta della casetta austriaca.

— «Non contrabbando, signore?» — mi domandò l'imperial regio 
doganiere, dopo aver rovistato nel mio sacco, accennandomi alle 
tasche dalla parte del cuore e volgendosi ancora a sorridere alla 
donna.

—   No.   —   gli   risposi.   E   vedendo   che   la   donna   guardando   il 
doganiere movea le labbra a un sorriso, pensando che egli forse 
non avrebbe potuto rispondere, come io risposi a lui, se il suo 
brigadiere indicandogli le tasche dalla parte del cuore gli avesse 
chiesto: «Non contrabbando?» mi allontanai.

[250]

Eravamo in Austria. Eppure non pareva. Intorno a noi gli alberi 
sorgevano lieti e verdi come quelli delle nostre terre; il Cismone 
spumeggiava   fra  i   sassi,  giù  in  fondo   alla   valle,   così   come   lo 
avevamo   visto   spumeggiare   poco   prima   nelle   gole   dei   nostri 
monti;   gli   uomini   ci   salutavano,   dicendo:   «buon   viaggio!»;   le 
donne   al   pari   delle   nostre   donne   conducevano   i   buoi 
all'abbeveratoio;   i   cani   abbaiavano   scodinzolando   attorno   ai 
casolari, nè più nè meno dei cani delle nostre campagne: qua e là 
negli orti in riva al fiume le zucche fiorivano rigogliose simili in 
tutto alle zucche italiane, e gli asini ragliavano sonoramente col 
muso all'aria come gli asini dei nostri paesi.

—   Allegro,   tu!   Allegro!   —   dissi   allora   al   giovinetto   trentino, 
picchiandogli   sulla   spalla,   mentre   scendevamo   nella   valle   di 
Primiero, ma egli mi guardò con gli occhietti azzurri, e piegando 
il capo sospirò: — La xe un altra aria! La xe un'altra aria! — E 
in così dire due lagrime gli scendevano per le gote.

Seguitammo   tutti   a   camminare   in   silenzio,   e   poco   prima   del 
cadere del sole arrivammo a Fiera.

La piccola città la trovammo appiattata fra il verde dei campi di 
canape e fra le piantagioni di tabacco in riva al Cismone, sotto 
alle cime della Pala di S. Martino, del Cimon della Pala, della 
Fradusta, della Rosetta e del Sasso Maggiore. Essa nel mille e 
trecento ebbe un glorioso succedersi di giorni lietissimi quando in 
un monte che le sorge accanto vennero scoperte alcune vene di 
argento. Allora una moltitudine di uomini, di donne, di vecchi e 
di   fanciulli   invase   la   valle   silenziosa   ove   abitava   il   monte 
milionario. Oh! che giornata deve essere stata quella per lui che 
fin   allora   aveva   vissuto   selvaggio   e   solingo,   quando   un   bel 
mattino risvegliatosi al primo apparir della  [251]  luce e levato il 
capo dal roseo origliere di nubi udì da mille bocche cantar le sue 
lodi e sentì intorno a sè un festoso e continuo picchiare di mazze 
e di martelli. Certo che, se le avesse avute, il povero monte si 
sarebbe fregate le mani per l'allegrezza. Ma ohimè vennero anche 
per lui i giorni dolorosi della miseria, poichè tutta quella gente 
che gli era intorno vivendo alle sue spalle col suo argento, appena 
gli ebbe vuotate le tasche e gli ebbe tolto fin l'ultimo picciolo se 
ne   andò   altrove,   senza   neppur   voltarsi   a   salutarlo,   lasciandolo 
solo come un cane! Poveraccio! Il giorno che andai a fargli visita 
quando, dopo di essermi  aperta  con fatica una  via fra selvette 
spinose di cardi e di piante cineree sotto i cui fiori gialli e violacei 
guizzavano i ramarri, io mi trovai dinanzi a una delle sue buche di 
dove tanta gente aveva tratto fuori tanta ricchezza, fui preso da 
una pietà così profonda che se non fossi stato vinto dal timore di 
offendere la sua dignitosa miseria gli avrei dato cinque lire.

Ma ora Fiera s'è data pace della fine delle sue miniere, le quali, 
come dice efficacemente un nobile scrittore, «appartengono alla 
storia», la quale non sa che farsene!, e vive modestamente, con 
quel poco che le è rimasto, in riva al Cismone, dove a chi ha la 
fortuna di andarla a vedere essa mostra subito quel che possiede: 
una chiesa gotica con un alto campanile a fianco, un teatro, un 
imperial   regio   capitanato   distrettuale,   un   ufficio   di   posta   e 
telegrafo, un negozio di generi di privativa, una bottega dove si 
vendono pipe tirolesi, si fabbricano dolciumi e si imbalsamano 
uccelli,   un   palazzone   nero   ove   una   volta   si   rinchiudevano   le 
streghe,   le   donne   possedute   dal   demonio,   e,   se   si   potevano 
acchiappare senza  [252]  bruciarsi le dita, anche  i  sanguanelli; e 
nessun monumento a nessun grande uomo.

Tutte queste belle cose, meno l'ultima, s'intende, chi vuol vederle 
le   trova   subito,   senza   camminar   molto,   in   tre   vie   che   si 
distinguono   coi   nomi   di   contrada   lunga,   contrada   di   sopra   e 
contrada   di   sotto,   e   in   una   piazza   che   non   solo   si   chiama 
modestamente piazza di sotto; ma verso le cinque pomeridiane 
viene   anche   adoperata   come   sferisterio.   Allora   che   vi   andai, 
difatti, vi trovai sei giovinotti che vi stavano a giocare una partita 
alla   palla.   Avevo   appena   incominciato   a   seguire   le   sorti   della 
partita quando un giuocatore mal destro mandò una palla sur una 
finestra del regio imperial capitanato distrettuale e un vetro andò 
in frantumi. Caspita! pensai subito, ora viene il regio imperial 
capitano distrettuale e ci impicca tutti; ma non avevo finito di 
pensarlo che invece del regio imperial capitano distrettuale venne 
un gendarme grasso e rubicondo con la canna di una lunga pipa di 
porcellana   fra   le   labbra.   Egli   aprì   adagio   adagio   la   finestra, 
guardò   il   vetro   rotto,   sorrise   e   buttò   a   basso   la   palla   che   era 
rimasta sul davanzale, e dietro alla palla un'occhiata che pareva 
volesse dire: — Eh, cari miei, altre palle ci vogliono per farmi 
perdere   la   pazienza!   —   Poi   sorrise   di   nuovo,   richiuse   adagio 
adagio la finestra e se ne andò.

I   sei   giovinotti   ripresero,   ridendo,   il   loro   giuoco   e   un   omino 
storpio accoccolato sopra una sedia seguitò a gridare con voce 
stridula i punti della partita.

[253]

*

*

*

Un delizioso giardinetto allieta il maggior albergo di Fiera. Dopo 
di aver desinato in gaia compagnia vi scesi, mentre un chiarore 
opalino   che   andava   a   poco   a   poco   spargendosi   nel   cielo 
annunciava il sorgere della luna. Per vederla uscire dalle cime dei 
monti io m'era appena seduto sotto una pianta di rose, i cui rami 
spinosi   abbracciavano   il   tronco   di   un   larice,   quando   un   canto 
doloroso ruppe il silenzio del piccolo giardino. I singulti dell'Ich 
grolle nicht di Schumann venivano da una finestra dell'albergo, si 
fermavano per qualche istante sulle rose e si perdevano nell'aria 
impregnata di acuti aromi resinosi. Appena il canto si tacque mi 
parve di sentire una voce che sussurrasse: — Enrico! Enrico!... — 
e un fiore mi cadde sul cappello. Balzai in piedi; alzai la testa e 
udii subito il cigolio di una finestra che si richiudeva in fretta.

Raccolsi il fiore e, ripensando alla pazza di Fonzaso, mi avviai 
lentamente verso la mia stanza.

Nel   corridoio   vi   trovai   una   donna   con   un   bambino   sulle 
ginocchia, che dondolandosi sur una sedia, canterellava con un 
filo di voce:

Quanno che la mi' mamma me cunava

Cantava 'na canzona de Turchia.

Le fasse co' le quale me fassava

Era' tessute de malinconia.

Quanno che la mi' mamma me cunava

Cantava 'na canzona de Turchia!

Mi   trattenni   un   poco   ad   ascoltare   la   cantilena,   forse   recata 
anch'essa   dall'Oriente   con   le   norme   per   la   fabbricazione   dei 
cappelli di paglia da Nicoletto [254] del Sasso, e ne fermai, come 
meglio potei, sur un pezzo di carta, le parole; poi entrai nella mia 
cameretta ed apersi la finestra.

L'ultimo quarto della luna inargentava le acque del Cismone, che 
correvano scrosciando. Anche loro cantavano la ninna nanna ai 
larici ed agli abeti che sotto il cielo stellato s'addormentavano, 
sulle ginocchia della notte, nell'ombra tacita e densa delle umide 
sponde scoscese.

[255]

LE “CAPANNE„ DI RIPETTA

[257]

Il barcarolo che mi traghettava ieri all'altra sponda del Tevere, 
dove, sotto ai begli alberi fronzuti, sorgono dall'acqua bionda le 
stuoie gialle dello stabilimento dei bagni, mi diceva con molta 
serietà: — Caro lei, troppi stabilimenti! Troppi! Napoli, Livorno, 
Civitavecchia, Vicarello! Ar giorno d'oggi ce so' più stabilimenti 
che bagnanti: se capisce che l'affari vanno male.

Il Caronte che per due soldi trasporta le anime e i corpi dall'una 
all'altra riva tiberina e viceversa, è un vero lupo di fiume: magro; 
ma robusto, con la barba bianca e lanosa che gli onora la faccia 
abbrunita dal sole, siede gravemente sulla poppa di una sua barca, 
chiamata l'arca di Noè, e non abbandona il suo posto se non per 
raccogliere   dignitosamente   nella   berretta   il   prezzo   del   breve 
viaggio fluviatile. Ordinariamente non è molto verboso. Le gravi 
responsabilità della navigazione non gli permettono di perdersi in 
chiacchiere;   tuttavia   se   i   «passeggeri»   son   pochi   e   di   sua 
conoscenza, mentre egli maneggia il vecchio timone, che sa le 
tempeste e ad ogni scossa miagola come un gatto soriano, parla 
volentieri.

I suoi discorsi favoriti non mai più lunghi della traversata, sono 
due: la spiegazione der machinismo de la girella, che scorrendo 
sulla corda tesa fra le due rive  [258]  del fiume tiene assicurata la 
barca; e la descrizione di un viaggio da lui fatto in gioventù per 
risalire   il   Tevere   da   Ripetta   a   Stimigliano;   un   viaggio   con 
burrasche, burraschette,  riggiri,  mulinelli,  crescenti,  crescentini, 
murelle, pennelli, mollacce e mollaccioni: roba, Dio ne scampi e 
liberi tutti, da non ritornare più a casa.

È   inutile   dire   che   tanto   il   primo   quanto   il   secondo   discorso 
finiscono sempre con questa giaculatoria: —  Caro lei, tutto va 
bene; ma ar giorno d'oggi ce so' troppi stabbilimenti. Napoli,  

Livorno, Civitavecchia, Vicarello! Troppi stabbilimenti! Li tempi 
de 'na vorta so' finiti.

Li   tempi   de   'na   vorta!  Allora,   difatti,   quando   al   cominciar 
dell'estate non era ancora venuta la moda di fuggirsene sulle rive 
del Tirreno azzurro e dell'Adriatico verde, l'inaugurazione delle 
«Capanne» era davvero per la vita romana un avvenimento; ma 
adesso invece è divenuta la cosa più semplice del mondo. Quando 
le tende e le stuoie sono distese sui pali ben confitti nell'arena del 
fiume; quando tutte le sedie sono allineate e la pesante scrivania è 
al suo posto, si appende sulla porta d'ingresso una tabella su cui 
sta   scritto   a   lettere   di   scatola:  SI   PAGA  ANTICIPATO,   e   la 
stagione dei bagni fluviali è inaugurata.

*

*

*

Appena   si   entra   nelle   «Capanne»   è   di   rito   il   domandare 
gravemente al primo che vi capita dinanzi: — Com'è l'acqua?

—   Bu...   bu...   bu...   o...  na   —   vi   risponde   invariabilmente 
l'interpellato, asciugandosi il petto con l'asciugamano.

[259]

Esaurita la prima domanda si deve passare subito alla seconda: — 
Fredda?

— Un br... br... br... o... do! — replica allora egli battendo i denti 
e tremando.

Ottenute   alle   due   domande   rituali   le   due   risposte   inevitabili, 
potete pure consegnare, se li avete, i vostri valori al proprietario 
dello   stabilimento,   ricevendone   in   cambio   una   medaglietta 
infilata   a   una   cordicella,   e,   dopo   di   aver   pagato   il   prezzo   del 
bagno, siete padroni di fare quel che vi pare e piace, anche di 
annegarvi, tanto potete esser certi che in ogni caso il maestro di 
nuoto vi verrà a ripescare.

Il maestro di nuoto, come non è difficile di immaginarlo, dopo il 
pizzardone, il quale vigila per conto del municipio sulla morale 

dello stabilimento, cioè sulla maggiore o minor lunghezza delle 
mutandine   dei   signori   bagnanti,   è   la   prima   autorità   delle 
«Capanne». Egli, oltre alle lezioni di nuoto che impartisce con 
una chiarezza di eloquio ed una sicurezza di metodo veramente 
ammirabili ai suoi scolari, è sempre disposto, dietro un modesto 
compenso,   ad   insegnare   a   loro,   ogni   qual   volta   lo   desiderino, 
anche i primi rudimenti di un suo speciale sistema scientifico di 
ginnastica educativa, consistente in capriole, salti mortali e lotta 
romana;   ed   è   sempre   dispostissimo,   qualora   se   ne   presenti 
l'occasione, a salvare dalla morte quegli sciagurati, i quali, volenti 
o no, si trovano in procinto di andare a fare conversazione co' li  
pescetti. Difatti, il brav'uomo nelle grandi solennità nazionali ed 
estive   non   si   priva   mai   del   piacere   di   esporre   sul   suo   petto 
all'ammirazione pubblica parecchie medaglie d'argento, di bronzo 
e di altri metalli più o meno artefiziati, avute in premio per i molti 
salvamenti da lui felicemente compiuti. Però, [260] bisogna dirlo a 
suo elogio, alle medaglie ci bada poco: quello a cui tiene assai è 
di fare il proprio dovere e di riscuotere quell'ambìto guiderdone 
col quale i parenti dei salvati, da che il mondo è mondo, sogliono 
rimeritare i salvatori.

Una   volta,   ricordo,   fra   una   lezione   di   nuoto   e   un'altra   di 
ginnastica educativa, mise gli occhi addosso a un giovinetto il 
quale fra le sue abitudini, non tutte buone, aveva anche quella di 
affogarsi una volta al mese. Il giovinetto era il figlio di un padre 
discretamente danaroso, e il bravo maestro, immaginando quale 
dolore il figlio avrebbe arrecato al padre, se mai fosse andato in 
fondo   al   Tevere   a   fare  conversazione   co'   li   pascetti,   come   lo 
vedeva allontanarsi dalla sponda lo seguiva con gli occhi vigili e 
al momento opportuno lo salvava.

Il   povero   padre   aveva   già   ricompensato   per   ben   due   fiate   il 
filantropo, unendo al vile metallo i più cordiali ringraziamenti, 
quando, con sua grande meraviglia, se lo vide ricomparire dinanzi 
ancora una volta con la notizia di un terzo salvataggio. Giacchè 
non c'era modo di poter fare altrimenti, il povero genitore tornò a 

rimunerare e a ringraziare il salvatore; ma poi, impensierito della 
triplicità dei naufragi e relativi salvamenti, gli disse: — Sentite, 
se mai d'ora innanzi vi accadesse di vedere mio figlio che se ne 
va   giù   in   fondo   al   Tevere,   lasciatecelo   andare,   perchè   se   lo 
salverete   una   quarta   volta   io   non   vi   darò   più   nemmeno   un 
centesimo.

Non   occorre   dire   che   da   quel   giorno   il   giovinetto,   che   aveva 
contratta la brutta abitudine di affogarsi una volta al mese, non 
s'affogò più.

Ma il maestro di nuoto delle «Capanne» di Ripetta non è soltanto 
un filantropo a tutta prova, un [261] nuotatore pronto a sfidare ogni 
rischio e un ginnasta degno di qualunque circo, anche equestre; 
ma   è   eziandio   un   pescatore   senza   rivali   e   un   navigatore 
espertissimo, poichè il letto del Tevere lo conosce assai meglio di 
quell'altro letto ove ei suol dormire con la sua signora. E, come se 
ciò già non bastasse, a coteste belle qualità fisiche e morali che 
adornano   il   suo   corpo   e   la   sua   anima   egli   ne   può   aggiungere 
ancora   un'altra   simpaticissima:   quella   di   essere   un   maestro 
impareggiabile nell'architettare burle e mistificazioni, le quali ei 
suole romanamente nobilitare col nome di fregature, e di saperle 
mettere in esecuzione con una salsa così saporita di serietà allegra 
da conciliarsi quasi sempre il perdono dei burlati.

Una volta, ricordo, venne annunciato sui giornali l'arrivo a Roma 
di   un   americano,   un   certo   capitano   Boyton,   inventore   di   un 
vestiario   nero   nonchè   insommergibile,   che   permetteva   al   suo 
proprietario di poter galleggiare in tutti i mari, per tutti i fiumi e 
su tutti i laghi del Globo. L'americano aveva l'atto sapere, con 
manifesti   appiccicati   alle   cantonate,   il   giorno,   e   press'a   poco 
anche   l'ora,   in   cui   egli   sarebbe   giunto   a   Roma   da   Terni, 
percorrendo la Nera ed il Tevere, per mostrare la sua invenzione 
impermeabile ai pronipoti del console Cajo Duilio.

I pronipoti del console s'erano già affollati sulle rive del fiume, 
ansiosi di ammirare l'omo galleggiante, quand'ecco che scorgono 
da   lontano   un   gruppo   di   barchette   imbandierate.   Le   barchette 

s'avvicinano e, mentre i vogatori gridano a perdifiato: — Viva il 
Capitano!   Viva   Boyton!   Viva  Cristoforo   Colombo!   Viva   la 
scoperta dell'America! — in mezzo a moltissimi nuotatori, che 
galleggiano muovendo furiosamente le braccia e le gambe, tutti 
distinguono   un  [262]  uomo   vestito   di   nero,   disteso   sulle   acque 
bionde passare immobile, trasportato dalla corrente.

Dalle finestre, dalle loggette, dai mignani e dalle terrazze delle 
case,   che   si   specchiano   da   secoli   nelle   onde   gialle   del   fiume 
famoso all'universo, vien cavata fuori qualche bandiera; la folla 
accalcata sui gradini del porto di Ripetta applaude e saluta l'omo  
galleggiante;   e   questi,   sempre   immobile   sul   pelo   dell'acqua, 
prosegue il suo viaggio fra una cagnara di casa del diavolo, e, 
arrivato   a   ponte   S.   Angelo,   prende   terra   fra   un   multicolore 
sventolìo   di   stendardi   e   fra   un   assordante   scoppiettare   di 
crepitacoli e di applausi che l'acqua, buona conduttrice del suono, 
questa volta, aiutata anche dalla corrente, porta lontano lontano, 
forse fino al mare.

L'animoso   Boyton,   il   quale   non   era   altri   se   non   il   maestro   di 
nuoto   delle   «Capanne»,   prima   di   lasciare   la   riva   di   Castel   S. 
Angelo ringraziò e salutò con suoni e con gesti, veramente non 
tutti   americani,   la   gente   addensata   sul   ponte   Elio;   e   quindi, 
accompagnato   rumorosamente   dai   suoi   seguaci,   se   ne   tornò 
glorioso   e   trionfante   a   Ripetta,   ove   sotto   gli   alberi   fronzuti 
numerosi   ammiratori   gli   offrirono   un   solennissimo   e   lauto 
simposio,   non   che   i   mezzi   per   potere   agevolmente   dimostrare 
come   e   quanto   ei   sapesse   essere   insommergibile   non   soltanto 
nell'acqua, ma anche nel vino.

Ma il più bello di tutto fu questo: che poco più tardi quando il 
vero capitano Boyton arrivò a Roma, sia che tutti temessero una 
nuova mistificazione o sia che tutti avessero esaurita, non importa 
come, la provvista del loro entusiasmo, il fatto sta che al vero 
Boyton   non   ci   credette   nessuno,   e   l'audace   capitano   nonchè 
notatore   insommergibile   dovette   notare  [263]  quanto   mai   sia 

difficile,   anche   sulle   rive   del   Tevere,   alla   verità   di   poter 
galleggiare su l'apparenza.

*

*

*

Le «Capanne» si dividono in due parti. La prima formata da un 
largo recinto di stuoie, libero a tutti, viene chiamata superbamente 
il «Capannone»; la seconda, una lunga fila di piccoli recinti, porta 
il modesto nome di «Capannelle».

Come le «Capanne» si dividono in «Capannone» e «Capannelle», 
così i loro assidui frequentanti si possono distinguere in nuotatori 
che nuotano e in nuotatori che non nuotano.

Il   nuotatore   che   nuota   lo   si   riconosce   subito:   quasi   sempre 
indossa,   quando   lo   indossa,   un   costume   molto   scostumato:   è 
l'amico di tutti, saluta tutti, e scherza volentieri con tutti, massime 
con quelli che non hanno nessuna voglia di scherzare; conversa 
ad alta voce e in gergo coi «capannari»; stringe la mano e dà del 
tu   al   maestro   di   nuoto;   organizza   merende   all'aria   aperta   e 
banchetti all'aria chiusa, mette sù barchettate ai Polverini e partite 
di   pesca   nell'Aniene;   e   parla   continuamente   dell'Albero   Bello, 
una   parte   del   Tevere,   fra   ponte   Milvio   e   Ripetta,   malamente 
famosa   per   i   molti   suoi   mulinelli   vortici   e   gorghi   pronti   ad 
inghiottire i nuotatori inesperti. Egli appena entra nell'onda esce 
subito dalle «Capanne», e il suo bagno se lo va a pigliare nel bel 
mezzo del fiume ove fischia, canta e schiamazza affinchè tutti 
possano ammirare la sua forza e la sua destrezza nei più difficili 
esercizi del nuoto; ma se mai rimane nel «capannone»  arranca 
sempre, cioè va sempre contro corrente.

[264]

Il   nuotatore   che   non   nuota,   invece,   come   si   può   facilmente 
pensare,   è   la   perfetta   antitesi   del   nuotatore   che   nuota.   Egli, 
benchè faccia  sempre  le  sue  evoluzioni  natatorie  indove  ce  se 
tocca,   è   sempre   inappuntabilmente   vestito   di   un   costume 
irreprensibile;   parla   poco,   è   timido,   è   sospettoso,   non   dà 

confidenza   a   nessuno,   e   non   accetta   scherzi,   specialmente 
nell'acqua; e quando entra nel «capannone» gli si sviluppa in tutto 
il suo essere una simpatia straordinaria per i pali, tant'è vero che 
appena   ne   vede   sorgere   uno   rigido   e   muto   dall'onda   sonora   e 
corrente,   si   sente   immediatamente   attratto   verso   di   lui   da   una 
forza irresistibile; gli si avvicina, se lo stringe al petto e non lo 
lascia più. Ma per solito il nuotatore che non nuota il suo bagno 
se   lo   piglia   di   nascosto,   solo,   in   una   «capannella»   fischiando 
quasi sempre la romanza più in voga.

Ai nuotatori che non nuotano bisogna aggiungere gli apprendisti, 
ossia   quei   tali   frequentatori   delle   «Capanne»,   i   quali,   pur   non 
avendo nessuna attitudine al salutare esercizio del nuoto, cercano 
in tutti i modi di ottenere con la volontà quello a cui la natura li 
ha irremissibilmente negati. Ve ne sono di tutte le età e di tutte le 
condizioni:   vecchi   venerandi   dalle   lunghe   barbe   fluenti   e 
giovinetti di primo pelo, capi divisione nei pubblici  ministeri e 
studenti di quarta ginnasiale, signori e poveretti, uomini di guerra 
e uomini di pace, professionisti e artigiani. La prima caratteristica 
dell'apprendista è quella di amare, almeno fino a quando rimane 
nell'acqua, il prossimo suo più di se stesso. Difatti l'attaccamento 
da   lui   sentito   per   il   suo   simile   diviene   in   certi   momenti   così 
allarmante da far ripensare a quella massima dello Schopenhauer 
che dice: — Se [265] l'uomo conoscesse i pericoli che provengono 
dall'attaccamento,   se   ne   andrebbe   a   vivere   nella   foresta,   solo, 
come un rinoceronte.

Del resto gli  apprendisti  per lo più si attaccano tra loro; poichè 
nel «capannone» non ci vanno mai a uno a uno, ma sempre a due 
a due come i frati minori e le monache maggiori, come le guardie 
di   pubblica   sicurezza   e   i   reali   carabinieri,   e   come   le   uova   al 
tegame:   e   una   volta   nell'acqua   si   consigliano,   studiano,   non 
apprendono e bevono.

La quantità di Tevere che essi son capaci di ingurgitare durante i 
loro studi natatorii è incalcolabile; tanto incalcolabile che se il 
Nestore e la Chiana, il Topino e la Paglia, la Nera e l'Aniene 

finissero di soccorrerlo con le loro linfe abbondanti, io credo che 
il nostro povero vecchio Tevere finirebbe col seccarsi.

Ma prima che egli si secchi, e prima che vi secchiate anche voi, 
sarà bene di rammentare, sia pure brevemente, due altri gruppi di 
frequentatori   delle   «Capanne»:   quello   dei   cacciatori   i   quali 
portano   con   loro   i   proprii   cani   per   risciacquarli   nelle   acque 
tiberine, e quello di quanti vanno alle «Capanne» per diventar 
neri. Questi per lo più amano la solitudine: se posseggono una 
barchetta sono capaci di risalire il fiume per ore ed ore, vogando; 
se non posseggono la barchetta nè un amico a cui chiederla in 
prestito, si scelgono un luogo della sponda ove il sole batte più 
rovente,  si   stendono   su   l'arena   torrida,  e   nuotando  nel  proprio 
sudore,   rimangono   lì   a   crogiolarsi   in   una   specie   di   torpore 
stupido,   dal   quale   non   si   destano   se   non   per   accertarsi   del 
progresso   del   loro   annerimento.   I   cacciatori   invece   amano   la 
compagnia, non più dei proprii cani, s'intende; [266] ma l'amano, e 
amano anche di chiacchierare. Difatti, mentre si spogliano, non la 
finiscono più di parlare di quaglie, di starne, di pernici, di lepri, di 
cignali   e   di   caprioli,   punteggiando   i   lunghi   discorsi   con   certi 
bum-bum che fanno trasalire dallo spavento la guardia municipale 
la   quale,   dormendo   su   una   sedia,   vigila   sempre   per   conto   del 
municipio   sulla   moralità   dello   stabilimento;   e   quando   si   sono 
spogliati si mettono a insaponare e a lavare i loro cani sulla riva 
bollente  sotto il  tormento del sole  ardentissimo. Qualche volta 
però il sole produce i suoi effetti! Io ricordo di aver visto coi miei 
occhi   mortali   uno   di   cotesti   cacciatori   che   dopo   di   avere 
insaponato e ben bene risciacquato il suo cane pretendeva niente 
di meno che la povera bestia imparasse a fare il braccetto.

*

*

*

Dopo di esser uscito fuor del pelago alla riva, di aver guatato 
l'acqua perigliosa e gialla e di essersi bene asciugato, il nuotatore 
che   si   rispetta,   prima   di   rivestirsi,   per   risvegliare   col   moto   il 
calore   nelle   sue   membra   infreddolite   dal   bagno,   giuoca   una 

partita a morra. La partita viene giuocata in due e più spesso in 
quattro, e il premio del vincitore, o vincitori che siano, è sempre 
un bicchierino di un certo liquido giallognolo imprigionato in una 
bottiglia nera ed antica, la quale, forse in un tempo assai lontano, 
ospitò fra le sue fragili pareti di vetro un litro di quel vino bianco 
scelto e aromatico a cui il Rigutini e il Fanfani danno il nome di 
vermutte.

I   frequentatori   delle   «Capanne»   il   liquido   giallognolo   lo 
chiamano arnica.

[267]

Una volta i vincitori della morra solevano aggiungere all'arnica 
qualche pagnottella imbottita o qualche croccante amaretto che 
un vecchio storpio a cui avevano dato il nome di Spillman, cioè il 
nome   del   più   famoso   fra   i   pasticcieri   romani,   difendeva 
accanitamente dalle mosche agitando di continuo una verghetta 
flessibile sul cui vertice ondeggiava un fiocchetto minuscolo di 
carta velina; ma adesso il povero storpio, dopo di aver perduto 
ogni   speranza   di   vedersi   onorato   in   modo   soddisfacente   dagli 
ambiti   comandi   della   sua   rispettabile   clientela,   sulle   rive   del 
Tevere non ci viene più, e i bevitori di arnica alla pagnottella e al 
croccante ci han dovuto rinunziare.

Povero   Spillman!   Dove   sarà   andato   ora   a   vendere   i   suoi 
dolciumi?

Le ultime volte che venne alle «Capanne», sebbene si sforzasse a 
dissimularlo,   era   di   un   umore   assai   nero.   Vedendo   che   ogni 
giorno la sua clientela rispettabile si allontanava sempre più da 
lui,   presentiva   l'avvento   del   giorno   fatale   in   cui   egli   avrebbe 
dovuto a sua volta allontanarsi da lei.

— Come va? — gli domandavano al vederlo; e lui, sostenendo a 
fatica sul petto la canestra dei dolci, mentre si avvicinava alla 
scrivania del proprietario dello stabilimento accanto alla quale era 
solito   di   mettersi   a   sedere,   rispondeva,   alzando   gli   occhietti 
verdastri   verso   il   tetto   delle   «Capanne»:   —   Ringraziamo   il 

Signore!   —   E,   dopo   di   aver   ringraziato   il   Signore,   posava   la 
canestra sur una sedia e aspettando invano gli ambiti comandi dei 
signori bagnanti incominciava a caccià' le mosche.

Un   giorno   un   «capannaro»   molto   intelligente   gli   manifestò   il 
dubbio   che   forse   i   bevitori   di   arnica  [268]  non   si   avvicinavano 
volentieri   alla   canestra   perchè   erano   impensieriti   dalle   troppe 
mosche che ci volavano sopra, e gli suggerì di coprirla con un 
velo.

Spillman   trovò   il   suggerimento   molto   ragionevole   e   difatti   la 
mattina   appresso   adornò   le   pagnottelle   imbottite   e   i   croccanti 
amaretti   di  un   velo  candidissimo   simile   a  quello   con   cui   quel 
dolce di Calliope labbro, prima di renderlo in grembo a Venere 
celeste, adornò Amore, nudo in Grecia e nudo in Roma; ma i 
signori   bagnanti   pur   ammirando   la   leggerezza   del   velo   e 
approvando senza riserve il mezzo ingegnoso col quale egli aveva 
saputo   difendere   la   sua   pasticceria   dagli   oltraggi   dei   ditteri 
fastidiosi,   i   quali,   se   è   vero   quel   che   dice   Plutarco,   venivano 
adorati   dagli   Acarnani,   di   pasticceria   ne   comperarono   poca. 
Allora   il   «capannaro»   che   prendeva   sempre   molto   a   cuore   le 
tribolazioni   del   povero   Spillman,   anche   perchè   alla   fine   della 
giornata soleva riscuotere una piccola percentuale sui meschini 
incassi   del   pasticciere,   vedendo   come   il   velo   non   avesse 
raggiunto gli effetti sperati, lo consigliò di unire ai dolci, articolo 
di vendita dubbia, un articolo di esito certo: il sapone. E gli disse: 
— La pasticceria, sì, è un genere bellissimo; però si nun se venne  
subito   s'inacidisce   e   bisogna   buttalla;   ma   er   sapone,   no.   Er  
sapone è sempre sapone e sfida li secoli peggio der travertino.  
Dunque?

— Proviamo! — mugolò lo stroppiato, e qualche giorno dopo 
mise   accanto   alle   pagnottelle   e   ai   croccanti   due   dozzine   di 
saponette   rosse,   gialle,   verdi   e   turchine,   le   quali,   non   solo 
promettevano   di   essere   più   dure   del   travertino,   ma   facevano 
venire la colica soltanto a guardarle.

E fu proprio allora, quando vide sfondarsi tutte le speranze da lui 
fondate sul felice esito delle saponette, [269] che il disgraziato mi 
dimostrò come col racconto della sua vita il poeta Dante Alighieri 
avrebbe potuto scrivere un romanzo di Perino.

Era, ricordo, un tepido e luminoso pomeriggio di agosto. I passeri 
cinguettavano sul tetto delle «Capanne». Una luce quieta e dorata, 
traversando i giunchi e le cannucce fesse delle stuoie, scendeva 
dall'alto a rallegrare le acque bionde del fiume; e di quando in 
quando   qualche   barchetta   nera   radendo   la   sponda   limacciosa, 
ombreggiata dalle acacie verdi fra i cui rami frondosi strillavano 
le cicale, passava adagio adagio lasciandosi dietro, oltre al rumore 
tenue e cadenzato dei remi, una frangia d'oro vaghissima.

Mentre i passeri cinguettavano, le cicale strillavano e le barchette 
passavano, lo stroppiato, volgendo di tratto in tratto gli occhietti 
verdastri e rassegnati verso le saponette invendute, mi confidò 
che egli era nato negli agi e mi disse che essendo rimasto orfano 
di pochi anni venne affidato alle cure di un tutore il quale a poco 
a   poco   gli   mangiò   tutto   il   suo   avere.   Uscito   appena   dalla 
adolescenza   il   meschino   fu   colpito   da   una   grave   malattia: 
riavutosi si trovò solo e costretto a  dover risolvere  giorno per 
giorno, ora per ora il difficile problema della esistenza. Provando 
e riprovando lo risolvette mettendosi a fare il materassaio. Dopo 
di avere impuntito non so più quante migliaia di materasse, si 
impiegò nella «Nettezza Urbana», e per qualche tempo, secondo 
quel che mi disse, campò «portando via la nettezza dalle case». 
Alfine,   dopo   di   avere   esercitati   parecchi   mestieri,   uno   meno 
rimunerativo   dell'altro,   cercando   di   sbarcare   il   suo   lunario, 
sbarcò, dopo molte tempeste, in una bottega di pasticciere, e gli 
riuscì   di   mettere  [270]  insieme,   fra   un   pasticcio   e   l'altro,   un 
modesto peculio. Se la passava discretamente bene quando per 
sua  disgrazia  gli  venne  in  capo  l'idea  di  voler  aggiungere alle 
dolcezze dei pasticci anche quelle del matrimonio, e si ammogliò. 
La moglie, passato qualche mese, gli morì ed egli stesso cadde 
gravemente ammalato. I pochi quattrini messi insieme con tante 

fatiche se ne andarono in medicine, e lo sciagurato quando dopo 
lunghe sofferenze ritrovò la salute perdette l'uso delle gambe; e 
allora,   non   potendo   quasi   più   camminare,   divenne   pasticciere 
ambulante:   si   legò   al   collo   con   una   cordicella   un   paniere   di 
vimini; l'empì di robe dolci, e reggendosi a stento sulle cianche 
rattrappite, incominciò a strascicare amaramente la vita per le vie 
dolorose   del   mondo   nella   speranza   di   trovarci   gente   allegra   e 
festante, disposta a comperare e a gustare dolciumi.

Povero e caro Spillman dove sei ora con le tue pagnottelle, coi 
tuoi croccanti e con le tue saponette? Chi potrebbe dirlo? Quello 
però di cui tutti son certi è che le «Capanne» con la tua partenza 
han perduto il più buono e più simpatico dei loro frequentatori; e 
quello che io posso dire è che il ricordo dei tuoi croccanti mi 
resterà sempre dolce nella memoria. Ma, se hai creduto bene di 
andartene, è inutile di starsi a rammaricare; tanto più che oramai, 
qui sulle due belle nostre rive del Tevere, noi ci siamo assuefatti e 
rassegnati   da   tempo   a   vedere   che   tutto   se   ne   va.   Tutto!   Non 
soltanto i tuoi croccanti amaretti, le tue pagnottelle imbottite e le 
tue   saponette   rosse,   gialle,   verdi   e   turchine,   caro   e   povero 
Spillman;   ma   le   usanze   e   i   costumi,   gli   abiti   e   le   abitudini,   i 
giuochi e le feste, i gesti e le parole, i giardini e le ville, le mura e 
i palazzi, [271] le strade e le botteghe, gli alberi e le torri, le Porte e 
i monumenti. Tutto!

E   fra   non   molto,   ahimè!,   dovranno   andarsene   anche   le 
«Capanne»; scacciate dai muraglioni, bianchi, monotoni e uggiosi 
dei Lungo Tevere, i quali tra poco si metteranno a sedere sulle 
sponde   boscose   e   pittoresche   del   nostro   bel   fiume   biondo   ed 
antico, per non rialzarsi mai più, dovranno andarsene anch'esse.

E poichè tutto se ne va, poso la penna e, per non restar solo, me 
ne vado anch'io.

[273]

IL MIO PELLEGRINAGGIO

[275]

—   Ma   lei   ci   vada   —   mi   disse   la   signora   Ermelinda, 
un'affittacamere   che   da   molti   anni   mi   onora   della   sua 
benevolenza, — ci vada, e vedrà che quando ritorna non avrà 
parole per ringraziarmi. Ecco il biglietto. Ma faccia presto, corra, 
altrimenti non arriverà in tempo.

Presi il biglietto, scesi in istrada, salii su una vettura e dissi al 
vetturino: — A San Pietro!

*

*

*

Il   vetturino,   appena   il   cavallo   si   muove,   incomincia   subito   a 
chiacchierare, e fra una frustata e l'altra mi descrive diffusamente 
le   antiche   funzioni   papali,   mi   partecipa   le   ultime  notizie  della 
salute di Coccapieller, mi spiega l'interno de Castel Sant'Angelo, 
avvertendomi che si può anche chiamarlo  la mola adriana per 
via   che   è   tonno;   e   quando   entriamo   in   piazza   Rusticucci, 
indicandomi   con   la   punta   della   frusta  la   più   gran   cuppola 
dell'Umanità,   mi   dice   sorridendo   come   se   pregustasse   la   mia 
sorpresa: — La vede quella palla che de quaggiù a lei gli pare un 
merangolo? Be', lì drento per sua regola sappia che ci vanno non  
meno di sette persone.

[276]

— Ma davvero?

—  Non   meno.   —   ribadisce   il   vetturino;   poi,   felice   della   mia 
sorpresa   accennando,   sempre   con   la   punta   della   frusta,   le   due 
fontane in mezzo alle quali passiamo, continua: — E queste due 
fontane le vede? Sono due bellissime fontane perenne che le fece 
fare Sisto Quinto assieme all'obilisco di Nerone: e dice la storia  
che quanno lui le fece vedere ar re de Napoli, er re de Napoli se  

crese che fossero finte e disse ar papa... Un cordone di bersaglieri 
impedisce   alla   vettura   di   poter   andare   più   innanzi,   ed   io   son 
costretto  a lasciarla  insieme a  Nerone,  a  papa  Sisto e  al  re  di 
Napoli.

Mentre la lascio, il grande orologio del Valadier con la sua voce 
sonora mi avverte che sono le dieci e tre quarti. Non c'è tempo da 
perdere: e mi avvio a passo accelerato verso la Sagrestia, davanti 
alla   cui   porta   ci   trovo   una   folla   di   preti,   frati,   monache   e 
seminaristi che si stringe addosso a due «sampietrini».

Aiutandomi   coi   gomiti   mi   faccio   innanzi   insieme   ad   alcune 
«figlie   di   Maria»,   e   presento   il   mio   biglietto   a   uno   dei 
«sampietrini», il quale appena lo vede mi dice: — Questo nun è  
bono.

— Come? Non è buono?

—  No.   Lei   è   un   pellegrino   e   li   pellegrini   deveno   entrà'   dar 
Portone.... — Sfido io!

— ...de bronzo.

Vado al Portone di bronzo; colà mostro il biglietto a un gruppo di 
signori in abito nero e cravatta bianca, ed entro. Appena muovo i 
primi passi nel corridoio del Bernini, uno svizzero mi si avvicina 
e mi offre una crocetta di panno bianco e una breve [277] carta su 
cui   sono   stampate   le   istruzioni   per   le   udienze   pontificie. 
Ringrazio il pronipote di Guglielmo Hötel, scendo nel vestibolo 
della   basilica,   saluto   i   miei   due   vecchi   amici   Carlo   Magno   e 
Costantino ed entro nel tempio.

Sotto   alla   colossale   pila   dell'acquasanta   due   gendarmi  cór 
bonettóne a pelo  si appoggiano alle loro durlindane. I due putti 
giganteschi   li   guardano   e   sorridono.   Alcuni   pellegrini   con   le 
gambe aperte e con la testa bassa son fermi ad osservare e forse a 
leggere le iscrizioni che segnano sul pavimento la misura delle 
principali chiese d'Europa; altri, parlando a voce alta, passeggiano 
facendo stridere i chiodi delle scarpe sulle pietre lucide e perfino 

su   quel   porfido   ove   un   tempo   gl'imperatori   venivano   a   farsi 
incoronare; ma la chiesa è vuota.

— Come mai? — domando a una guardia palatina.

— Eh — mi risponde il pacifico armigero, guardandomi dall'alto 
in basso, —  che gli rimane di novo? Non lo sa che ne la gran  
grandezza tutto pare piccolo e che San Pietro pare sempre vòto?  
Lei giri e vederà si quanta gente incontra.

Seguo subito il consiglio palatino: mi unisco a parecchi pellegrini 
sardi i quali camminano adagio adagio, fermandosi di quando in 
quando   a   guardare   in   alto   con   le   bocche   aperte,   e   arrivo   alla 
Confessione   ove   c'è   un   brulichio   di   gente   nera   che   le   famose 
ottantanove   lampade   di   Mattia   De   Rossi   non   arrivano   a 
illuminare. Mentre sto ammirando una guardia nobile, che deve 
essere certamente molto più nobile di quello che pare, arriva un 
branco di pellegrini d'ambo i sessi guidato da un pretonzolo sul 
cui volto pallido brillano due cristalli incastrati in due cerchietti 
d'oro.

[278]

Egli   appena   si   ferma   alza   subito   un   braccio   verso   una   delle 
quattro colossali colonne di bronzo e incomincia a dire: «Questo, 
signori, è il famoso baldacchino del Bernini. Per costruire questa 
mole   superba   il   grande   artista   impiegò   un   milione   ottocento 
sessantatre   mila   trecento   novantadue   libbre   di   metallo   e   per 
dorarla spese quarantamila scudi; circa duecento mila lire della 
nostra moneta corrente».

I   pellegrini   manifestano   coi   gesti   e   con   le   parole   la   loro 
meraviglia,   e   il   pretonzolo   con   la   voce   monotona,   come   se 
recitasse   una   lezione   mandata   a   memoria,
  continua 
imperturbabile:   «La   mole   superba   che   abbiamo   dinanzi   è   alta 
ventotto metri; e il sommo pontefice Urbano ottavo la inaugurò 
nel
  San   Pietro   nell'anno 
milleseicentotrentatre».

  giorno   della   festa   di

Arrivato all'anno milleseicentotrentatre il pretucolo si concede un 
attimo   di   riposo;   poi   girando   lentamente   intorno   a   se   stesso 
sempre col braccio alzato ripiglia: «Le quattro statue colossali che 
lor   signori   vedono   nelle   nicchie   dei   quattro   pilastri   che 
sostengono   la   cupola   rappresentano   San   Longino,   Sant'Elena, 
Santa   Veronica   e   Sant'Andrea.   Nella   loggia   che   sta   sopra   alla 
statua di Santa Veronica, nelle grandi festività, vengono mostrate 
alla   venerazione   dei   fedeli   le   sagre   reliquie   che   fanno 
sommamente venerabile questa basilica, la quale, oltre alla metà 
dei   corpi   dei   santissimi   apostoli   Pietro   e   Paolo,   possiede   il 
santissimo Sudario, la lancia che trafisse il santissimo costato di 
nostro   Signore,   un   gran   pezzo   della   Croce   su   cui   si   compì   la 
nostra redenzione, la testa ed un braccio di Sant'Andrea apostolo, 
una spalla di San Stefano protomartire, la testa di San Sebastiano, 
il corpo di Santa Petronilla figlia di San Pietro, ed oltre ad infinite 
altre reliquie,  [279]  che sarebbe troppo lungo ora di ricordare, i 
corpi dei primi dieci pontefici».

Appena compiuta l'enumerazione del tesoro sagro posseduto dalla 
basilica vaticana, il pretonzolo fa un gesto brusco con la mano 
aperta   come   se   volesse   dire:   sbrighiamoci!,   e   si   mette   a 
camminare   a   passo   svelto   verso   il   monumento   di   Alessandro 
settimo. Tutti lo seguono; ed io mi avvicino  ar Chiavettaro, e, 
dopo di esser rimasto fermo un momento a guardare la gente che 
gli  si  accalca  intorno per  baciargli  il  piede,  entro  nella navata 
destra.   C'è   folla.   Preti   di   tutti   i   gradi,   frati   di   tutte   le   razze, 
monache di tutti i colori, contadini di tutti i paesi e pellegrini di 
tutti   gli   odori   si   ammassano   sotto   al   sarcofago   di   Gregorio 
decimoquarto, ove, davanti a un panneggiamento di stoffe rosse 
orlate  di   una  frangia   d'oro,  veggo  biancheggiare  da   lontano  la 
spalliera di una sedia e riluccicare la punta di qualche alabarda.

Ignorando   il   programma   dello   spettacolo   mi   rivolgo   a   un 
canonico e gli chieggo: — Scusi, reverendo, il papa...

—   Sì,   figlio,   viene   di   qua.   —   mi   risponde   lui   subito,   senza 
neppure lasciarmi finire la dimanda.

— Ma ritarda! — esclama una donna.

Il canonico cava fuori la sua saponetta, se l'accosta all'orecchia, la 
guarda e aggrotta le ciglia. Sono le undici e tre quarti.

—  La   ponctualité   c'est   la   politesse   des   rois.   —   mormora   un 
signore, sorridendo.

— Sì, ma il papa non è più re, — osservo io.

Il canonico si inchina maestosamente e s'allontana.

E   m'allontano   anch'io   per   avvicinarmi   a   una   bella   pellegrina, 
seduta  sul  dorso marmoreo  di  una balaustra, nella  speranza  di 
poterle dire qualche cosa; [280] ma ohimè prima che io le domandi: 
«Che vuoi dirmi in tua favella?» essa mi annuncia che il papa non 
verrà più con le ventole.

— Ma ne è proprio sicura?

— Sicurissima.

Per   liberarmi   dal   dubbio   angoscioso   fermo   un   bellissimo 
«sediaro» roseo e paffuto il quale passa pavoneggiandosi nel suo 
vistoso abito cremisino e gli chieggo: — Scusi, è vero che Sua 
Santità non verrà più in sedia gestatoria?

—  Fijo mio  — egli mi risponde alzando il mento e aprendo le 
braccia — aveva da venì' in sedia; ma pare che abbia cambiato  
idea.

— E allora come verrà?

— In portantina.

— Sarà sempre una bella cosa, però! — insisto io, e il «sediaro» 
inchina lentamente il capo assentendo; ma storce la bocca.

Dal fondo della navata viene un brusìo confuso: mi volto e veggo 
su la massa oscura e ondeggiante qualche cosa che brilla.

— È una croce? — domando.

—  Macchè   croce!   So'   bajonette!  —   mi   risponde   subito   una 
popolana   alta   come   un   granatiere;   e   una   monachella   piccola 
piccola che, poverina, per quanto provi a rizzarsi sulle punte dei 
piedi   non   arriva   a   veder   nulla,  commenta   con   una   vocetta 
deliziosa:   —  Si   lei   mi   assicura   che   sono   propio   baglionette,  
allora vuol dire che viene lui.

Un rumore di voci bianche e nere, vicine e lontane esclamanti 
tutte insieme: — Viva il papa-re! Viva il santo padre! — e uno 
sventolìo prolungato di fazzoletti ci dicono che la monachella ha 
ragione.

Quando la calma e i fazzoletti rientrano nelle tasche [281] e negli 
animi dei pellegrini, sotto le volte aurate della basilica enorme si 
fa un gran silenzio; ed io allungando il collo riesco a distinguere 
da   lontano   fra   un   gruppo   di   cardinali   purpurei,   di   monsignori 
violacei,   di   guardie   nobili   rosse   e   di   svizzeri   multicolori,   il 
sommo pontefice che si soffia il naso.

Dopo un po' ritorno ad allungare il collo e veggo ancora il papa, 
vestito di una mozzetta paonazza rallegrata da una ricchissima 
stola   d'oro,   volgersi   con   la   persona   magra   ora   a   destra   ora   a 
sinistra, alzando e abbassando le braccia.

Le cose vanno per le lunghe, e intorno a me tutti si dolgono di 
non   poter   sentir   nulla.   Per   fortuna   la   popolana,   trovandosi   in 
grado con la sua alta statura di arrivare a vedere qualche cosa, di 
tanto in tanto ci informa di quello che succede, e a un certo punto 
con la sua bella pronuncia armoniosa ci dice: — Sapete? Er papa 
sta a fa' un bellissimo discorso; ma disgraziatamente la voce nun  
l'assiste!

La monachella che fino ad ora, poverina, per quanti sforzi abbia 
fatto non è riuscita a poter vedere neppure un pezzetto di papa, 
abbassa gli occhi e sorride; e la popolana esclama: —  Ah, Pio 
nono! Quello davero era un sommo pontefice! Me ricordo che er  
giorno   de   la   messa   novella   quanno   s'affacciò   a   la   loggia   pe'  

dacce   la   benedizione   inurbis   e   torbis   disse   un   orèmuse   che  
s'intese a Monte Cavallo.

Tutti ridono, e una guardia palatina, raccogliendo il discorso della 
popolana dove essa lo ha lasciato cadere, continua a tessere le 
lodi dì Pio nono; e di lode in lode, scandalizzando e spaventando 
la povera monachella, arriva a raccontare le bojate de la notte der 
sedici lujo, ossia di quella notte memoranda in cui la salma del 
pontefice al lume discreto e pio de  [282]  le torce de li preti  e al 
chiarore   indiscreto   e   reo  de   li   bengalli   de   li   frammassoni  fu 
trasportata da San Pietro a San Lorenzo for de le mura.

Quanno fossimo a li novi quartieri  — seguita a dire la guardia, 
commentando   le   parole   con   gesti   solenni   —  le   serciate   se 
spregaveno. A me me ne passò una qui, che si fortunatamente  
nun pijava su la schina de Pippo, io nun ritornavo più a casa.

Un lungo applauso tronca sul più bello, con mio rincrescimento, 
il racconto della guardia palatina; i fazzoletti come uno sciame di 
farfalle bianche ricominciano a svolazzare sulla folla bruna, e una 
voce   robusta   grida:   —   Viva   il   sommo   pontefice,   cattolico, 
apostolico, romano! — Un lungo batter di mani segue il grido, e 
quando lo scoppiettìo degli applausi sta per cessare una vocetta 
stridula di galletto accapponato urla: — Abbasso Umberto! — 
Due   gendarmi  cór   bonettóne   a   pelo  pongono   subito   le   loro 
quattro   mani   inguantate   addosso   al   galletto   accapponato   e   lo 
portano   via,   forse   per   rimetterlo   in   gabbia.   Intanto   la   folla   si 
riversa   correndo   nella   navata   centrale:   mi   ci   riverso   anch'io   e 
aspetto con lei il passaggio del papa il quale a dir vero non si fa 
molto desiderare; difatti dopo qualche minuto di attesa fra due 
file di guardie palatine col fucile, di svizzeri con le alabarde e di 
guardie nobili con le scimitarre sfoderate, seguendo un crocifero 
incominciano a passarci davanti seminaristi con le cotte bianche 
pieghettate, chierici con le zimarre nere e col roccetto, canonici 
con le mozzette pelose, prelati vestiti di seta, frati con le tonache 
di panno ruvido, e cento altre figure con gli abiti di tutte le stoffe, 
di   tutte   le   forme   e   di   tutti   i   colori,   le   quali   al   loro   apparire 

suscitano   la   curiosità   della   folla   e   provocano   commenti  [283] 
bizzarri, motti impertinenti e dimande e risposte spesso ridicole, 
ma qualche volta anche argute.

Di un signore lungo come una pertica, con le spalle coperte da un 
ricco mantello di saja scarlatta, sento dire che egli nella Corte 
pontificia deve avere una carica altissima. Un altro, piccoletto, 
con   la   testa   grossa,   il   petto   largo   e   le   gambe   corte   lo   sento 
qualificare per il segretario dei brevi.

Una donna vedendo un vescovo barbuto, con la dalmatica e con 
una specie di corno dogale in testa, che incede solennemente in 
mezzo ad altri vescovi imberbi, domanda: — E lui perchè ci ha 
la barba? — Perchè nun ci avrà avuto tempo de farsela!  — le 
rispondono.

Un   signore   attempato,   vestito   di   nero   come   Carlo   quinto,   che 
cammina tronfio e pettoruto, lo veggo additare da tutti come un 
cameriere di spada e scappa.

Un cantore della cappella Sistina dalla chioma grigia lucida, folta 
e profumata, passandoci accanto, volge verso di noi il suo volto 
simile a una prugna gialla insecchita e ci guarda con gli occhietti 
languidi velati di mestizia. — Poveretto! — mormora una donna 
del popolo — se deve esse' perso quarche cosa!

La processione si ferma un momento come se volesse ripigliar 
fiato, e si rimette subito in moto.

Un sardo che mi sta vicino, impettito nel suo giubbone di pelle 
gialla, con la faldetta nera e con le brache bianche entro le ghette 
di orbace che gli arrivano al ginocchio, rimane sorpreso nel veder 
passare   un   bel   tipo   alto,   robusto   e   rubicondo,   in   sottana   e 
mantellone, e domanda chi egli sia. Una ragazza gli risponde, non 
so con quanta ragione: — È uno scopatore segreto.

[284]

Il   sardo   poco   pratico   delle   diverse   qualifiche,   più   o   meno 
onorevoli, che allietano i componenti della  numerosa  Famiglia 

pontificia, credendo che la giovane voglia scherzare, alza le spalle 
e sorride nella barba ispida e nera; ma un giovinotto voltandosi 
verso la ragazza le osserva come lo scopatore non possa essere 
uno   scopatore   segreto,   perchè   se   egli   scopasse   veramente   in 
segreto lei non potrebbe saperlo.

Ella si mette a ridere, mostrando per qualche istante fra le sue 
labbra   rosee   i   denti   bellissimi,   e   si   volta   subito   a   guardare   la 
portantina che arriva.

Attorniata   da   molti   svizzeri   e   guardie   nobili,   preceduta   da   un 
gruppo numeroso di cardinali e seguìta da una folla acclamante, 
la   portantina   sostenuta   dai   «sediari»   ci   passa   davanti   adagio 
adagio.   Molti   si   inginocchiano   strillando:   —   Santo   padre!   La 
benedizione! — e, appena veggono uscir fuori dalla finestra della 
bussola un braccio a benedire, alzano le mani piene di rosarii, di 
medagliuzze,   di   immagini   sacre   e   di   scapolari   perchè   la 
benedizione papale scenda non soltanto su le loro teste, ma anche 
sui loro «generi di devozione».

La   portantina,   intanto,   fra   un   ricco   e   variopinto   ondeggiare   di 
rasi, di sete, di saje, di velluti, di frangie, di fiocchi, di pennacchi 
e di piume, nel quale, tra un velo azzurrino e leggero di incenso, 
di   quando   in   quando   lampeggiano   croci   e   corazze,   pastorali   e 
alabarde, candelieri e fucili, si  allontana a poco a poco, seguìta 
dalle acclamazioni; piega a sinistra ed entra nella cappella del 
Sagramento. Colà, mentre la folla rimane di fuori dei cancelli del 
Borromini, sempre acclamando e sventolando i fazzoletti, alcuni 
cavano fuori il papa dalla bussola, gli mettono su le spalle magre 
un mantello di scarlatto; gli coprono il capo  [285]  canuto con un 
cappello rosso, alla don Basilio, e lo accompagnano verso una 
porticina. Egli vi rimane fermo davanti per qualche istante; poi, 
mentre tutti si inchinano, vi entra e sparisce.

La funzione è finita.

La gente alza ancora qualche grido che non arriva di certo alle 
orecchie   di   musaico   degli   apostoli   e   dei   profeti   i   quali   ci 

guardano  dall'alto,  e  s'avvia allegramente,  in fretta, parlando a 
voce altissima, verso la porta spalancata del tempio.

Mentre   scendo   nel   vestibolo   della   basilica   e   mi   rallegro   nel 
rivedere il  cielo azzurro, una donnetta vestita di  nero con una 
lunga   mantiglia   di   seta   tagliata   all'antica   mi   si   avvicina, 
osservando le asole della mia giacca e mi dice: — Guardi che lei 
non ha la croce.

— Ma io non sono cavaliere, — le rispondo: ed essa mettendosi 
subito un dito sul petto, ove tiene appuntata una crocetta di panno 
bianco,   ripiglia:   —   No,   no,   io   dicevo   di   questa:   parlavo   della 
croce del pellegrinaggio; — e vedendo che io non capisco mi 
guarda con gli occhietti acuti e mi chiede: — Ma lei è pellegrino 
o non è pellegrino?

— Pellegrinissimo!

— E dunque perchè non ha la sua croce?

Non   sapendo   dirle   altro   apro   le   braccia   e   balbetto:   —   L'ho 
smarrita.

— Smarrita?! E le indulgenze?

— Quali?

— Ma come? Non lo sa?

Io accenno col capo di non saper nulla, e allora lei, scandalizzata 
della mia lagrimevole ignoranza, dopo di avermi detto più volte: 
— Ma legga, legga il suo biglietto! — se ne va tentennando la 
testa   e  [286]  scrollando   le   spalle  come   se   volesse   dire:   —   Ma 
guardate un po', Signore mio Dio, se che bei tipi di pellegrini 
vanno in pellegrinaggio per il mondo!

Quando la donnetta è lontana ripesco in una delle mie tasche il 
biglietto offertomi dalla signora Ermelinda, lo leggo ed imparo 
che se quella crocetta di panno bianco che lo svizzero mi diede 
nel corridoio del Bernini, invece di averla regalata poco dopo a 
un bambino piangente per farlo star quieto, me la fossi appuntata 

sul petto, io non soltanto avrei lucrato «tutte» le indulgenze, ma 
sol   che   lo   avessi   voluto   avrei   potuto   «applicarle   in   modo   di 
suffragio anche alle anime sante del purgatorio».

Sarà per un'altra volta!

*

*

*

Entrando nella via di Borgo Nuovo un ingombro di vetture mi 
costringe   a   fermarmi   accanto   a   un   gruppo   di   gente   che   parla 
lamentandosi di Sua Santità perchè non è scesa nella basilica in 
sedia gestatoria coi flabelli; e sento dire a una donna: — Per me  
er papa è sempre er papa; ma però, si lui non viè' co' le ventole,  
nun vale gnente.

[287]

CARCIOFOLATA

[289]

Su l'angolo del vicolo solitario, ove non s'ode altro romore se non 
il   gorgòglio   di   una   fonte   invisibile,   un   lumicino   rischiara 
fiocamente   una   madonnina.   Intorno   a   lei,   fra   mazzetti   di   fiori 
appassiti,   luccica   qualche   cuore   d'argento.   Le   casupole   una 
appoggiata all'altra come le pecorelle nelle reti, dormono quasi 
nascoste da molte file di panni di tutte le forme, risciacquati nella 
giornata e appesi a canne e a corde perchè il vento della notte gli 
asciughi. Sui parapetti delle finestre i ramoscelli dei garofani e 
delle   viole   a   ciocche   si   aggrovigliano   intorno   ai   vasetti   di 
matricaria, di ruta, di persa e di basilico e scendono addosso ai 
muri umidi e scuri, ove fra i mattoni rotti o corrosi dai secoli, 
s'intravvedono nell'ombra tronconi di colonne, pezzi di capitelli e 
frammenti   di   sculture   antiche.   Qua   e   là,   tra   le   inferriate,   le 
scalette   e   le   loggette   di   legno,   ingombrate   da   oggetti   inutili, 
qualche condotto di latta arrugginita serpeggia nel buio e sale a 
congiungersi con le gronde da cui pendono ciuffi d'erbacce nere. 
Giù in fondo su la miseria dei tetti bruni, ove tra le tegole e i 
docci   sorgono   innumerevoli   cappe   di   camino,  [290]  sul   cielo 
palpitante di stelle, campeggia una cupola enorme, coi vetri della 
lanterna inargentati dalla luna.

*

*

*

Nel silenzio viene da lontano un trillare leggiero di mandolini e le 
ultime case del vicolo si veggono colorire a poco a poco da una 
pallida luce giallognola. Due gatti balzan fuori da un mondezzaio 
e spariscono nella feritoia d'una cantina, e un cane «lupetto» si 
mette a correre verso il chiarore, abbaiando.

I   trilli   dei   mandolini   si   avvicinano;   il   chiarore   cresce   e 
all'improvviso   una   festa   di   luce   e   di   colori,   una   allegrezza   di 

suoni e di canti invade la stradicciuola. Le finestrelle, le loggette 
e i mignani s'empiono subito di ragazze dai begli occhi neri e 
curiosi e i portoncini e le scalette si affollano di giovinotti e di 
vecchi che allungano il collo verso il fondo del vicolo, da dove 
rischiarato con fiaccole e bengala s'avanza un gruppo numeroso e 
pittoresco di suonatori strimpellando mandolini e chitarre. Essi 
hanno in capo grandi tube ornate di fiori e son tutti vestiti con 
abiti   vistosi   di   forme   disusate,   i   quali   fan   ridere   i   giovani   e 
ricordano ai vecchi gli  anni lontani  della loro adolescenza. Le 
esclamazioni   di   sorpresa   e   le   dimande   si   incrociano   fra   i 
portoncini e le finestrelle: — Che è successo?... — Che d'è?... —  
È ritornato carnevale?... — Chi so'?  E una voce, superando il 
frastuono delle voci, degli strumenti e delle risate di cui ormai il 
vicolo è pieno, risponde: — So' li pittori che vanno a magnà' li  
carciofoli, in Ghetto. — All'udire tali parole gli uomini battono le 
[291] mani e le donne sorridono. Forse qualche giovinetta ripensa 
alla Fornarina e qualche vecchio, rammenta Bartolomeo Pinelli.

Li pittori intanto, mentre fiori e foglie di erbette odorose cadono 
sui   loro   cappelli,   seguendo   i   suonatori,   passano,   tenendosi   a 
braccetto, ridendo, cantando e rispondendo ai saluti ed ai sorrisi 
con un arguto scoppiettare di motti; penetrano in altri vicoletti, 
sboccano in una piazzetta, la traversano fra una folla di gente che 
è là da qualche ora ad aspettarli per vederli  passare, ed entrano 
nell'osteria di Pacifico, dalla cui porta pacificamente spalancata 
esce un odore acuto e appetitoso di carciofi fritti nell'olio.

In tutte le stanze dell'osteria sul candore delle tovaglie di bucato 
sotto il tremolare delle fiammelle innumerevoli delle lumiere i 
piatti e i bicchieri luccicano; le forchette e i coltelli brillano e le 
lunghe   file   di   bottiglie,   piene   di   un   vino   che   ha   il   colore 
dell'ambra mandano qua e là su le salviette, ornate di rose sprazzi 
di luce gialla. Le tavole vengon prese d'assalto e ciascuno, come 
può,  si   conquista  il  suo  posto.  Gli  attaccapanni   inchiodati   alle 
pareti, ove sono dipinti varii paesaggi che fan ripensare a Claudio 
di Lorena e al Pussino, spariscono in un attimo sotto a cumuli di 

giacche, di tabarri, di fasce e di cappelli, sui quali vengon posati 
in   pittoresco   disordine   mandolini,   chitarre   e   tamburelli;   e 
comincia   subito   un   rumore   infernale   di   stoviglie   percosse.   A 
questo chiasso se ne aggiunge un altro; quello che fa la folla fuori 
dell'osteria.

Molti vogliono entrare per forza. Il sor Pacifico, un bell'uomo 
panciuto e prosperoso, rubicondo e ricciuto, un po' con le buone e 
un po' con le cattive, cerca di persuaderli ad andarsene, dicendo 
loro:   —  Me  [292]  dispiace,   signori:   ma   stasera   nun   se   pò!...  
Stasera el locale è tutto preso da li pittori... Stasera chi nun è 
pittore nun magna. — Poi, quando vede che le sue ragioni non 
vengono ascoltate, chiude la porta in faccia a tutti mandandoli 
tutti all'inferno. Ma quelli sempre più ostinati a voler entrare, non 
ci   vanno   e   seguitano   a   far   baccano.   Un   vetro   va   in   frantumi. 
Bisogna sbarrare l'entrata dell'osteria con un tavolino. Durante il 
lavoro   dello   sbarramento   il   rumore   delle   stoviglie   percosse   si 
attenua e un bel tipo ne approfitta subito per alzarsi e per mettersi 
a   parlare:   —   Signori!   —   egli   dice   seriamente   —   Prima   di 
mettervi a mangiare sarà bene che voi sappiate come il carciofo 
appartenga   alla   famiglia   delle   composte   ed   alla   singenesia   di 
Linneo. Coltivasi negli orti... — Un urlo formidabile costringe lo 
sconsigliato   oratore   a   smettere   e   non   appena   egli   si   siede, 
ricomincia   più   che   mai   violento   un   fracasso   di   mille   strepiti 
insieme,   in   mezzo   al   quale   si   sentono   squillar   cento   voci   che 
chieggono i carciofi con cento favelle: — Volemo li carciofoli... 
Les   artichauts...   Los   alcachofas...
 Die   artischochen...   The  
artichokes...

Il sor Pacifico si fa innanzi, accolto da una tramontanata di fischi, 
di urli, di applausi e di risate, sale sur una sedia e con le mani 
alzate fa cenni per implorare un po' di pazienza; poi scende ed 
apre la porta di un meschino cortiletto, dove alcuni omini vestiti 
di bianco, fra nuvole di fumo azzurro, si affaccendano intorno a 
caldaie   nere,   piene   d'olio   bollente,   per   estrarne   i   carciofi,   che 

sembrano   d'oro,   e   gittarli   entro   a   canestre   coperte   da   candidi 
tovaglioli.

Appena il sor Pacifico apre la porta della cucina ne esce subito 
uno degli uomini bianchi, sorreggendo con le braccia robuste una 
di   coteste   canestre.   Dopo  [293]  qualche   istante   è   vuota!   Altre 
canestre colme di carciofi vengono recate sulle tavole, altre e poi 
altre, e non appena vi sono posate mostrano il fondo.

Tutti   mangiano   ghiottamente   e   bevono.   I   carciofi,   si   sa, 
prosciugano la gola e il vino per bagnarla non è mai troppo. I litri 
si vuotano senza contarli. E il vino dà un dolce calore alle vene, 
arrossa i volti, rinforza i corpi e intenerisce gli animi. I «filetti di 
baccalà», una specialità del locale!, vengono dopo i carciofi ad 
accrescere in tutti la voglia di bere; e quando una enorme zuppa 
inglese, scortata da qualche bottiglia di liquore, segue i «filetti», i 
ricordi gli aneddoti le rimembranze e le memorie si propagano da 
una tavola all'altra, recandovi ora una sincera allegrezza ora una 
soave mestizia.

Un   vecchio   parla,   e   i   suoi   vicini   coi   gomiti   sulla   tovaglia   lo 
ascoltano assaporando le parole.

— Se l'ho conosciuto?! — dice il vecchio staccando le labbra 
dall'orlo   di   un   bicchierino   di   alchèrmes   e   rispondendo   a   una 
domanda che gli viene rivolta — Se l'ho conosciuto?! Ma fin dai 
primi giorni che venne a Roma. Aveva lo studio fuori della Porta 
del   Popolo,   a   Papagiulio.   Quanto   lavorava!   Sempre!   Ricordo 
ancora   quale   impressione   noi   provavamo   la   domenica   tutte   le 
volte che andavamo a cercarlo; quando, dopo di aver percorso la 
via Flaminia, piena di gente allegra e spensierata, che si recava a 
Ponte Molle a far bisboccia, lo trovavamo nel suo studio, davanti 
al suo cavalletto. Solo! Quanto lavorava!

— Povero Fortuny! — esclama qualcuno.

Altri rammentano un altro pittore spagnuolo: Eduardo Rosales.

E pensare — osserva uno battendo col pugno la tavola su cui una 
rosa accartoccia i petali, manifestando [294] il dolore che prova nel 
trovarsi in mezzo a scorze di arance, a foglie di finocchi e a croste 
di  pane!  — E  pensare  che  quando  egli  morì, qui  in  Roma, si 
dovette   ricorrere   alla   pietà   degli   amici   per   le   piccole   spese, 
occorrenti ai modesti funerali!

Le pipe cominciano a mandare verso il cielo delle stanze qualche 
nuvoletta azzurra di fumo e le bottiglie seguitano a vuotarsi. E a 
riempirsi.

Alcuni giovani parlano di un quadro del Faruffini. Uno di loro 
allontana con un gesto rapido bicchieri e bottiglie e con l'unghia 
traccia poche linee sulla tovaglia. Cinque o sei teste si chinano a 
guardarle. E intorno alle linee divampa un violento dibattito, al 
quale   piglian   parte   dieci   o   dodici,   parlando   tutti   in   una   volta. 
Gridano, strepitano e, come avviene sempre quando quelli che 
disputano, sono parecchi, e i bicchieri vuotati sono anche di più, 
così   passano   rapidamente   da   un   argomento   all'altro,   con   una 
facilità che pare fino impossibile.

Più   in   là,   tra   il   fumo   del   tabacco   e   del   caffè,   sorge   un'altra 
discussione.   L'accende   un   giovanetto,   rammentando   Salvator 
Rosa   e   recitando   qualche   verso   delle   sue   satire;   l'attizza   uno 
scultore,   dicendo,   fra   l'altro,   che   il   Thorwaldsen   una   volta, 
essendo stato invitato a una festa dal re di Danimarca, vi andò col 
petto ornato dalla sola commenda dell'ordine del bajocco, che egli 
aveva ricevuta nelle grotte di Cervara; e la spegne un bel vecchio 
con una lunga barba bianca, che gli scende sul petto, il quale, 
dopo di aver raccontato come lui si ricordasse di aver visto in 
gioventù   l'Overbeck   scendere   in   ciabatte   dal   suo   studio   e 
percorrere così un lungo tratto della via Sistina per entrare in una 
modesta bottega, ove egli aveva l'abitudine di andare ogni giorno 
a sorbire il  [295]  caffè, conclude con l'affermare gravemente che 
una volta la vita dell'artista era più semplice.

Mentre tutti convengono in questa affermazione rampollata dal 
caffè e dalle ciabatte dell'Overbeck, due giovinotti pigliano due 

chitarre, ne risvegliano, pizzicandole, le corde indormentate; ne 
cavano   alcuni   accordi,   ai   quali   s'unisce   subito   il   trillare   di   un 
mandolino e si mettono a suonare il passagallo: quelle poche note 
lunghe,   insistenti,   strascicate   penosamente   in   un   ritmo   lento   e 
monotono, che talvolta i popolani, obliandosi, amano di cantare, 
allorquando il sole indora i selciati delle piazzette trasteverine o il 
plenilunio inargenta le acque del Tevere, popolando di fantasmi le 
rive   deserte.   Tutti   ascoltano   in   silenzio   e   più   d'uno,   con   la 
sensibilità   propria   dell'artista,   acuita   dall'eccitazione   del   vino, 
negli accordi gravi e solenni delle chitarre, ritrova lo squallore 
tragico   e   sublime   della   nostra   campagna,  il   tardo   e   paziente 
incedere dei buoi che trascinano gli aratri e il roteare maestoso 
delle pojane su le vaste solitudini fra il Tevere e l'Aniene; e nei 
trilli   rapidi   e   argentini   del   mandolino   rivede   in   fantasia   le 
mozzatore che tornano danzando dalla vendemmia con le chiome 
nere ornate di pampini, i salterelli ballati sotto le pergole e fra i 
roseti   nei   giardini   del   Monte   Testaccio   e   i   cocchi   infiorati   e 
veloci, pieni di  minenti  e di fanciulle che, sonando gnacchere e 
tamburelli,   gittano   alla   luce   infocata   dei   tramonti   d'ottobre   gli 
appassionati stornelli d'amore.

Quando il passagallo finisce e gli ultimi arpeggi delle chitarre si 
dileguano nell'aria, oramai tutta annebbiata dal fumo delle pipe, 
le stanze dell'osteria si vuotano a poco a poco, e appena gli ultimi 
ne sono usciti, sorreggendosi alle sedie, vi entrano varie donne 
[296] coi capelli crespi e negletti le quali, mentre il sor Pacifico si 
mette   a   segnare   col   gesso   qualche   numero   sur   una   piccola 
lavagna, aprono le finestre; raccolgono le salviette biancheggianti 
qua e là sotto le tavole; rialzano le sedie rovesciate; gittano in 
terra   insieme   ai   bicchieri   rotti,   i   rimasugli   delle   vivande   che 
imbrattano   le   tovaglie;   sparecchiano   e   di   tanto   in   tanto   si 
avvicinano alla porta e rimangono a guardare ridendo  li pittori 
che   adunati   accanto   a   una   fontana   vivamente   colorata   dai 
bengala, gridano: — Al Colosseo!... Al Colosseo!...

—   Al   Colosseo?   La   via   è   lunga!   —   osserva   qualcuno.   Ma   i 
suonatori,   dopo   di   avere   accordati   gli   strumenti,   principiano   a 
strimpellare la marcia del Carlo il Guastatore, s'avviano verso un 
vicolo e vi entrano. Il vicolo muore oscuramente davanti a un 
voltone enorme, sorretto da alcune colonne scannellate. Tutti vi 
passan sotto cantando e rammentando il Piranesi; poi traversano 
in   silenzio   la   piazza   Montanara,   ove   qua   e   là,   sul   selciato, 
dormono   gruppi   di   contadini,   aspettando   che   l'alba   li   svegli; 
girano in un labirinto di stradicciuole deserte e, lasciandosi dietro 
un grande e vecchio palazzo nero e disabitato, il quale per non 
morire   di   inedia   s'è   dovuto   mettere   a   fare   il   magazzino   di 
legname, proseguono verso una torre così rovinata e desolata che 
par che mediti il suicidio, e sboccano alfine in un largo sterrato, 
dirimpetto una strada lunga diritta e solitaria in fondo a cui, sul 
cielo scintillante di stelle, sorge un colle, coronato di cipressi: il 
Palatino.

—   Qui,   una   volta,   si   tagliavano   le   teste!   —   dice   un   vecchio. 
Nessuno aggiunge niente, e tutti seguitano a camminare finchè un 
altro, fermandosi davanti ad alcuni ruderi, esclama: — Ecco tutto 
[297] quello che rimane del Circo Massimo! — E dopo una breve 
pausa, alzando le braccia, soggiunge:

Muoiono le città, muoiono i regni:

Copre i fasti e le pompe arena ed erba.

Nell'aria fresca, che incomincia a odorare di erbette aromatiche, 
viene da lungi l'uggiolare di un cane.

— Avanti!... Camminate!... — gridano diverse voci, e uno che già 
sente la lunghezza della strada, polverosa, dimanda: — Ma dove 
andiamo? A Frascati?

Le abitazioni cedono via via il posto alle siepi di pruni e di sterpi, 
interrotte di tempo in tempo da qualche albero annoso, da qualche 
casolare   abbandonato   o   da   viottole   che   si   perdono   nel   buio. 

Indicandomi   una   di   coteste   viottole,   un   pittore   un   po'   innanzi 
negli anni mi dice: — Guarda! Qui ci nascondemmo per salvarci 
dai gendarmi pontifici.

— Quando? — dimandano parecchi.

— Nel sessantasette.

— Tombola! — esclama subito uno, che sorretto pietosamente da 
altri due, gli cammina alle spalle.

Il pittore si volta, lo guarda, sorride e continua: — Ci avevano 
detto di andare ad assaltare la caserma di San Paolo. — Ma le 
armi? — Andate a villa Matteini — ci risposero — e le troverete. 
Andammo a villa Matteini e laggiù, invece di trovarci le armi, ci 
trovammo i gendarmi. Mi pare ieri! Mi par proprio di risentire lo 
scalpitare dei cavalli dei dragoni sulla terra dura e i passi spietati 
delle pattuglie che ci davano la caccia.

— Ma camminate! — gridano ancora altre voci lontane — Vi 
pesano le gambe? Muovetevi! — E noi ci muoviamo ed entriamo 
in   uno   stradone   fiancheggiato  [298]  da   vecchi   olmi   che   non 
finiscono  mai; raggiungiamo un  arco  gigantesco  e, finalmente, 
dinanzi a noi, appare il Colosseo.

Le chitarre e i mandolini ripigliano a suonare; e mentre faci e 
bengala ci avvolgono in un puzzo di zolfo insoffribile, passiamo 
sotto ad arcate maestose su le cui pietre antiche le nostre ombre 
moderne si allungano e si accorciano bizzarramente, ed entriamo 
nell'arena.   Una   civetta   ci   vola   sul   capo,   stridendo,   e   alcuni 
pipistrelli, spaventati dal chiarore insolito, ci svolazzano intorno.

Prima che le faci e i bengala si spengano uno si arrampica sopra a 
un rudero e accompagnandola col suono della chitarra canta con 
voce stanca una canzone; e non appena l'ha finita, un altro prende 
subito   a   dire:   —   Signori!   In   questo   luogo,   ove   i   cristiani 
divoravano le belve... — Seguita per un po' a infilzare scemenze; 
ma poi le parole gli muoiono sulle labbra e s'azzitta. La grandezza 
tragica del luogo non vuole scherzi. Difatti a poco a poco ognuno 

sentendosi oppresso dal peso delle memorie, finisce col tacere e 
incomincia   a   sentire   il   desiderio   di   andarsene.   E   appena   uno 
guardando l'orologio mormora: — È tardi! Mi pare che sarebbe 
ora di ritornare... a Roma! — e s'avvia verso l'uscita dell'arena 
tutti lo seguono a piccoli passi, in silenzio, quasi temessero di 
svegliare la Storia che dorme nelle rovine auguste.

*

*

*

Quando   tutti   son   fuori   dell'anfiteatro   un   mandolino,   a   cui   è 
rimasta   la   metà   delle   corde,   aiutato   da   una   chitarra   scordata, 
intona una marcia e tutti si allontanano in fretta.

[299]

Due   che   camminano   barellando,
  rimangono   indietro. 
All'improvviso uno di loro piega le ginocchia e si ferma: guarda 
qua e là in terra, come se cercasse qualche cosa, poi, levando 
lentamente  l'indice   della  mano  destra  verso  il   cielo  stellato,  si 
volge all'amico che lo sostiene e gli dice: — Vedi: il Colosseo, 
non si può negarlo, è una gran cosa antica; è una grandissima 
cosa storica; però tu puoi esser certo che se domani, al mondo, 
non ci fosse più il Colosseo, il mondo seguiterebbe a camminare 
lo stesso; ma se, invece, domani, al mondo non ci fosse più il 
vino, tu devi convenire, con me, che il mondo non potrebbe più 
camminare. Ne convieni?

— Ne convengo. — gli risponde l'altro, ridendo e sorreggendolo. 
E mentre lo sorregge e ride, pensa che il mondo non cammina 
più, anche quando ne ha bevuto troppo.

[301]

IL CAFFÈ GRECO

[303]

AL MARCHESE GIUSEPPE VITELLESCHI.

[305]

Il Caffè Greco, o per dir meglio l'«Antico Caffè Greco», come si 
legge sulla insegna in cima alla sua porta d'entrata, la quale non 
disdegna di esercitare a tempo e luogo anche il modesto ufficio di 
porta   d'uscita,   abita   in   Roma   nel   suo   domicilio   legale   in   via 
Condotti numero ottantasei, ove vive agiatamente con la mobilia 
inalterata, come le vecchie abitudini, in tre stanze e mezza: dico 
tre stanze e mezza perchè se la prima, la seconda e la terza hanno 
su per giù cinque metri di larghezza ed altrettanti di lunghezza, 
l'ultima, denominata per la sua forma l'omnibus, è larga appena 
due metri e lunga otto metri all'incirca.

La prima camera non è molto ricca di luce; tuttavia quella che 
riceve dalla strada la divide con la seconda: a illuminare la terza 
ci pensa l'omnibus, il quale ha per soffitto una invetriata su cui 
sovente i gatti del vicinato amano di andare a passeggiare con le 
loro innamorate.

Tre specchi, quattro quadri raffiguranti alcune vedute di Venezia, 
opera di Ippolito Caffi, e un orologio, che potrebbe gareggiare in 
precisione   col
  più   esatto   cronometro   ginevrino   se 
disgraziatamente oltre al tic e tac non avesse di quando in quando 
anche   il  [306]  tic   di   suonare   il   mezzogiorno   verso   le   cinque 
pomeridiane, adornano la prima stanza; due specchi e sei quadri 
decorano le pareti della seconda; la terza invece si accontenta di 
avere per suo abbellimento un solo specchio ed un busto di gesso, 
il quale, poveretto, non è mai riuscito a sapere chi egli sia.

Una   ridente   veste   di   esilaranti   pitture   ricopre   per   tutta   la 
lunghezza le mura dell'omnibus. A chi le guarda dovrebbero far 

credere, anche nelle più rigide serate dell'inverno più crudo, di 
trovarsi   in   un   delizioso   giardino   fra   il   cui   verde   fogliame 
illuminato   e   riscaldato   dal   sole   primaverile   s'aprano, 
imbalsamando   l'aria   coi   loro   profumi   inebrianti,   centinaia   e 
centinaia di rose di ogni forma e colore; ma, purtroppo, nessuno 
fra   quanti   ora   si   siedono   nello   stanzino   presta   più   fede   alla 
finzione. E non vi crede più nemmeno il padrone del negozio: 
difatti egli ha ficcato un chiodo nel cielo azzurro sopra al roseto e 
vi ha impiccato un orologio, che in tutte le sue ore è sempre in 
lite   con   quello   della   prima   stanza.   Ma   alla   discordia   dei   due 
orologi i frequentatori della bottega ci badano poco, perchè per 
essi il tempo non ha valore. Dice una antica massima inglese: il 
tempo è moneta. Se la massima oltre all'essere antica ed inglese 
fosse anche vera, Dio mio! chi mai saprebbe calcolarlo il numero 
dei   milioni   che   si   sciupa   in   capo   all'anno   nell'«Antico   Caffè 
Greco»?

Dietro   all'omnibus  sta   il   bancone   del   negozio,   e   sul   bancone, 
chiuse   in   una   specie   di   gabbia,   vi   sono   le   paste.   Esse   si 
distinguono in due categorie: semplici e composte. Le semplici 
valgono un soldo l'una, e se il loro aspetto è alquanto modesto 
non sono per ciò meno buone di quelle composte, le quali costano 
due soldi, e spesso hanno le loro forme esuberanti [307] rivestite di 
un   manto   di   colori   così   vivaci   da   vincere   al   paragone   il   più 
variopinto pappagallo che abbia mai passeggiato e chiacchierato 
su le lontane rive dell'immenso Orenoco. Del resto tanto le une 
quanto le altre passano la vita, non breve, lungi da qualunque 
umano   contatto   nella   loro   dolce   prigione   dalla   quale   non 
desiderano di allontanarsi: difatti, se talvolta, per caso, la gabbia 
ove sono rinchiuse rimane aperta, esse non si muovono, perchè 
sanno,   per   dolorosa   esperienza,   che   se   ne   uscissero   vi 
tornerebbero   indubbiamente   con   l'epidermide   graffiata,   con   le 
carni ferite, con le ossa rotte.

Un giovane scultore tutte le volte che entrava nella bottega soleva 
chiedere al cameriere caffè e paste, e questi, secondo il costume 

del locale, glie ne portava tre in un piattino. L'alunno di Fidia, 
appena   il   cameriere   si   allontanava,   con   una   operazione 
rapidissima,   in   cui   egli   sapeva   mettere   tutta   la   sua   abilità   di 
modellatore eccellente, dalle tre paste faceva uscire una quarta e 
se la mangiava; beveva il caffè che qualche volta pagava, e le 
paste con un pretesto o con l'altro le rimandava sempre indietro.

Non dico poi che cosa accadesse di solito a certe paste le quali, 
per loro disgrazia, avevano la pancia rigonfia di crema. Come 
uscivano dalla gabbia vi rientravano sempre con la pancia vuota: 
e il loro padrone, prima di andarsene a letto, doveva nuovamente 
e   pietosamente   tornare   a   riempirle   di   panna.   Stanco   alfine   di 
compiere   ogni   sera   cotesto   delicato   lavoro   sospese   la 
fabbricazione delle così dette bombe alla vainiglia. Pure, bisogna 
dirlo a sua lode, benchè all'onest'uomo il fabbricar dolciumi abbia 
ognora fruttato molte amarezze egli continuò sempre a stampar 
paste, seguendo in tutto e per [308] tutto, per la forma e il peso, per 
le dimensioni e i colori, i semplici, leali e diritti procedimenti dei 
suoi antecessori; al punto che se oggi, nell'anno di grazia mille 
ottocentonovanta, le vaghe e imbellettate dame di qualità, seguite 
dai vezzi dei cicisbei e dai madrigali degli abati, potessero tornare 
nella bottega di via Condotti, io credo che oggi, come allora, vi 
troverebbero le stesse paste.

Vi meravigliate forse nel sentirmi parlare di dame di qualità, di 
cicisbei, di madrigali e di abati? Ma il Caffè Greco non è venuto 
al mondo oggi; e tutti sanno come in sui primi anni della seconda 
metà del settecento abitasse già in via Condotti. Questo lo sanno 
tutti; ma, purtroppo, la data esatta della sua nascita, come quella 
della   fondazione   di   Ninive,   di   Babilonia   e   di   Memfi,   non   la 
conosce   nessuno:   però,   come   fortunatamente   ognuno   sa   che 
Memfi, Babilonia e Ninive furono fondate da Nino, da Belo e da 
Menete, così tutti noi possiamo andare orgogliosi di sapere che il 
Caffè Greco fu messo al mondo da un greco, il quale, a quanto si 
legge nelle pagine di un vecchio registro della parrocchia di S. 
Lorenzo in Lucina, si chiamava Nicola della Maddalena.

L'infanzia del Caffè non fu troppo lieta, e il suo babbo dopo di 
averlo   tenuto   parecchi   anni,   ricavandone   non   grandi   utili,   lo 
cedette a un tal Carnesecchi, il quale, anche lui, dopo di averci 
speso molto e guadagnato poco, lo diede a un certo Salvioni.

Venuto nelle mani del Salvioni il Caffè, passando da un padrone 
all'altro,   era   anche   passato   dall'infanzia   all'adolescenza:   le 
vecchie vesti non s'addicevano più al suo nuovo stato, e il buon 
uomo lo  [309]  fece ricoprire di pitture da un certo Maderno, e lo 
corredò di nuova mobilia. Tutto bene; ma il povero Caffè, anche 
così   rinnovato   e   abbellito,   seguitò   a   tirare   innanzi   la   vita 
stentatamente come il suo padrone. Questi però non pensò mai di 
abbandonarlo. E di non averlo abbandonato non ebbe davvero a 
pentirsi;   poichè   coll'avanzar   degli   anni   la   bottega   fondata 
dall'uomo di Levante, uscendo finalmente dall'adolescenza debole 
e malsicura  ed entrando in una virilità gagliarda e prosperosa, 
seppe   così   ben   ricompensare   il   suo   padrone   di   Ponente   da 
assicurargli, se non la ricchezza, un'agiatezza invidiabile.

La   gratitudine,   questa   dolcissima   catena   i   cui   anelli   una   volta 
arrivavano   perfino   a   stringere   con   legami   di   benevolenza   un 
Caffè che riceveva un benefizio al padrone che glielo aveva fatto, 
chi me lo sa dire dove si trova più ai giorni nostri?

La cosa da cui il Caffè Greco trasse i mezzi per poter rimunerare 
con buona moneta sonante il suo benefattore fu giusto appunto 
quella   da   cui   tutta   l'Europa   ebbe   tanti   dolori:   il   Blocco 
continentale.

Le strade nelle quali si diletta di camminare la Provvidenza per 
assettare i cosi ed i casi di questo mondo, facendo quasi sempre il 
bene   degli   uni   col   male   degli   altri   e   viceversa,   sono   davvero 
incalcolabili! Chi mai lo avrebbe pensato che essa per favorire 
l'umile bottega di via Condotti si sarebbe servita di Napoleone, 
dettandogli a Berlino, nel novembre del 1806, quel decreto dal 
quale egli doveva poi esser messo sulla via di Sant'Elena? Eppure 
fu   così.   Il   decreto   famoso,   vietando   ogni   commercio   ed   ogni 
corrispondenza fra il Continente e le Isole Britanniche, fece salire 

i prezzi dei così detti generi coloniali a tale altezza che gli uomini 
più   alti,   anche  [310]  rizzandosi   sulle   punte   dei   piedi,   non 
arrivavano a toccarli: il caffè, quando se ne trovava, valeva uno 
scudo alla libbra, e i caffettieri romani non sapendo più quali cose 
mettere   a   bollire   nelle   cogome,   invece   dei   semi   della   coffea 
arabica, ci mettevano i ceci, i fagiuoli e le castagne di Ciociaria.

Il Salvioni ebbe una idea felicissima da cui derivò la sua fortuna: 
rimpicciolì di un terzo la misura delle tazze che, ricolme della 
aromatica bevanda, nella sua bottega valevano allora due baiocchi 
e mezzo, e per cinque le offrì ai suoi avventori ripiene di vero 
caffè. Più tardi, cessato il Blocco, il galantuomo tornò a riempire, 
sempre di caffè eccellente, per due baiocchi e mezzo le antiche 
tazze; gli avventori vecchi non si mossero; i nuovi, chiamati in 
gran numero dalla sua idea felicissima, non se ne andarono, e la 
fama del Caffè Greco fu assicurata. E via via arricchitosi di nuove 
stanze, ornatosi di altre pitture e confortato da sempre maggior 
numero di frequentatori procedette sicuro e tranquillo per la sua 
strada   gloriosa   senza   mai   più   incontrare   ostacoli   sul   suo 
cammino; e pur vedendo intorno a sè mutarsi e rimutarsi tante e 
tante   parti   della   terra,   salire   e   discendere   dalla   cattedra   di   S. 
Pietro tanti pontefici, apparire e sparire dalla scena del mondo 
tanti   re   e   imperatori,   sorgere   e   tramontare   tante   rinomanze   e 
nascere e morire tanti suoi colleghi, il vecchio Caffè romano, in 
mezzo   a   così   immenso,   tumultuoso,   tragico   e   comico 
avvicendarsi di uomini e di cose, se pur talvolta fu obbligato a 
cangiar padrone, non cangiò mai bandiera e rimase ognora un 
Caffè onesto e morale.

Onesto?   Eh,   il   caffè   col   quale   conforta   lo   stomaco   dei   suoi 
frequentatori odierni... e notturni costa [311] tre soldi alla tazza, nè 
più nè  meno di  quanto costava ai  bei  tempi in cui ebbe l'alto 
onore di essere visitato da Ippolito Taine, il quale, nel suo Voyage 
en   Italie  così   scrive,   rammentandolo:  C'est   une   longue   pièce, 
basse,   enfumée;   point   du   tout   brillante   ni   coquette,   mais 

commode. Il est vrai que presque tout y est bon et à bas prix; le  
café, qui est excellent, coute trois sous la tasse.

Dal 1864 molte cose son cambiate su tutti e sette i Colli; ma nella 
bottega di via Condotti il prezzo del caffè è rimasto inalterato a 
tre soldi la tazza.

E come nè il desiderio smodato di maggiori guadagni nè l'avidità 
di laute ricchezze ebbero mai la potenza di far alzare al Caffè 
Greco quei bassi prezzi di cui parla il Taine, così nessuna cosa al 
mondo ebbe mai la forza di farlo uscire da quel diritto sentiero di 
moralità  austera   nel  quale  camminò  sempre,  sorretto  e  seguìto 
dalla sua virtuosa clientela. Altri Caffè sursero a centinaia intorno 
a   lui   e   cercarono   coi   lenocinii   delle   forme,   con   gli   splendori 
abbaglianti   delle   lumiere   e   con   gli   adescamenti   lascivi   delle 
cantatrici e dei mimi, di attrarre nelle loro sale un numero sempre 
maggiore   di   frequentatori;   ma   il   Caffè   Greco,   ah   no,   mai   si 
abbassò a tanto, e rimase ognora, mi è caro il ripeterlo, un Caffè 
onesto, morale e a tre soldi.

Ma   a   queste   tre   qualità,   già   più   che   sufficienti   da   sole   ad 
assicurargli la stima e il rispetto di ogni uomo dabbene, esso ne 
può   aggiungere   un'altra   onorevolissima:   quella   di   essere   stato 
anche un Caffè liberale e della vigilia, difatti i sentimenti del suo 
amore per la libertà, se pure non si vuol tener conto delle prediche 
che, a quanto afferma l'Ojetti, Ennio Quirino Visconti vi faceva 
fra il 1797 e il 1799, [312] risalgono, almeno a quanto io ne so, al 
1831;   poichè   fu   appunto   in   uno   di   quei   moti   scoppiati   qui   in 
Roma in quell'anno, i quali se furono non tutti belli nè di grande 
importanza, servirono tuttavia ad educare gli animi alla virilità 
dei sacrifici, fu proprio in uno di quei moti che il Caffè Greco 
manifestò coraggiosamente la sua fede nell'idea liberale.

La   rivoluzione   dei   Ducati   s'era   già   propagata   nello   Stato 
Pontificio, e già durante i pontificati di Leone XII e di Pio VIII, 
erano avvenute qui fra il Vaticano e il Quirinale sollevazioni e 
ribellioni,   più   o   meno   sanguinosamente   represse   dalla   polizia, 
quando parecchi artisti romani, alcuni pensionati dell'Accademia 

di   Francia   e   qualche   medico   dell'ospedale   di   S.   Spirito,   per 
reagire   contro   le   inquisizioni,   gli   arresti,   le   condanne,   le 
delazioni,   le   proscrizioni   e   i   supplizi   che   rendevano   la   vita 
intollerabile, decisero di assaltare una caserma di granatieri, in 
piazza   Colonna,   precisamente   nel   piano   terreno   di   un   vasto 
edificio   ove   era   l'archivio   pubblico   e   dove   fu   poi   costruito   il 
portico di Vejo. Per mettere in esecuzione il loro ardito disegno 
essi scelsero una sera di carnevale: una sera in cui nel palazzo 
Piombino si festeggiava il matrimonio di Costanza Boncompagni 
col Duca di Fiano.

All'ora   stabilita,   quei   pensionati   dell'Accademia   francese   che 
avevano giurato di pigliar parte alla non facile impresa, scesero al 
Caffè Greco e vi trovarono i romani ai quali all'ultimo momento 
s'erano uniti taluni romagnoli: quivi, secondo quanto io appresi da 
un vecchio frequentatore della bottega, il quale mi raccontava di 
essersi trovato presente al momento solenne, i francesi, i romani e 
i romagnoli prima si abbracciarono e baciarono ripetutamente a 
[313] vicenda e poi usciti dal Caffè, in silenzio, si diressero verso 
piazza   Colonna,   dove   altri   congiurati,   quasi   tutti   popolani, 
stavano ad aspettarli.

Uno scultore, un certo Lupi, figlio di un medico di Santo Spirito, 
guidava   gli   artisti.   Egli,   sempre   a   quanto   mi   narrava   il   mio 
vecchio amico, ci vedeva poco e camminava appoggiandosi a un 
suo compagno; e quando arrivò in piazza Colonna disse alla sua 
guida di condurlo quanto più potesse accosto alla sentinella di 
piantone   sulla   porta   del   quartiere,   e   appena   questa   ve   l'ebbe 
condotto, il Lupi tirò un colpo di pistola al soldato. Altri colpi di 
pistola   risuonarono   qua   e   là   nella   piazza;   e   mentre   la   gente 
radunata sotto alle finestre illuminate del palazzo ove celebravasi 
la   festa   nuziale   fuggiva   in   preda   allo   spavento,   un   gruppo   di 
congiurati   balzò   fuori   dalla   penombra   che   velava   il   vicolo 
Cacciabove,   e   gridando:  Viva   Filippo   Primo!  corse   verso   la 
caserma esortando i granatieri a non pigliare i fucili; ma questi li 
presero, li spianarono contro i ribelli, e spararono.

Il Lupi sanguinante per una ferita non grave fu arrestato subito; la 
maggior parte degli altri riescì a salvarsi con la fuga, e due soldati 
rientrarono nel quartiere feriti leggermente. Chi pagò per tutti fu 
il povero portiere di casa Piombino, il quale mentre si affrettava a 
chiudere il portone del palazzo fu colpito da una palla, stramazzò 
in terra, e non si alzò più.

Nei giorni seguenti la polizia essendo venuta a sapere qual parte 
avessero   avuto   gli   artisti   nella   zuffa,   ne   mandò   qualcuno   a 
villeggiare   in   Castel   S.   Angelo,   e   ordinò   ai   carabinieri   di 
sorvegliare la bottega di via Condotti. Ma non per questo i liberali 
smisero   di
 [314]  frequentarla.   In   quei   giorni   i   pensionati 
dell'Accademia francese s'univano spesso ai  confratelli  italiani, 
massime   con   quelli   di   fede   liberale,   e   questi   li   accoglievano 
sempre a braccia aperte, anche perchè, qualora ce ne fosse stato 
bisogno,   sapevano   di   poter   trovare   presso   di   loro   aiuti   e 
protezioni contro le insidie poliziesche: l'Accademia di Francia 
allora godeva del diritto di asilo, ed era vicina al Caffè Greco.

L'entente cordiale  fra gli artisti nostri e quelli francesi continuò 
strettissima per molti anni, poi venne a poco a poco allentandosi 
finchè   nel   1849   si   spezzò   violentemente.   Mentre   le   bombe 
dell'Oudinot piovevano su Roma, un pensionato dell'Accademia 
commise   la   grande   imprudenza   di   entrare   nella   bottega   di   via 
Condotti, e quella anche più grande di entrare in una discussione 
che alcuni tenevano sugli avvenimenti del giorno, e, poveraccio, 
finì con l'uscire dalla discussione e dal Caffè portandosi via due 
solennissimi   schiaffi   datigli   da   un   certo   Casciani,   un   pittore 
romano, il quale sapeva adoperare le mani meglio dei pennelli.

Ristabilita   la   dominazione   pontificia,   di   quando   in   quando, 
qualcuno dei pensionati francesi rientrò nelle stanze del Greco, è 
vero; ma ormai il legame che univa l'Accademia di Francia alla 
bottega di via Condotti s'era spezzato, e un po' per le vicende 
politiche e un po' per altre ragioni bene bene non si riallacciò più 
mai.   Invece   i   legami   fra   la   bottega   famosa   e   i   liberali   nostri 
divennero sempre più stretti, poichè con l'avanzar degli anni la 

maggior   parte   di   coloro   che   venivano   in   Roma   dalle   diverse 
provincie, o per scopo di propaganda o per altri motivi, preferì 
sempre agli altri luoghi di ritrovo il Caffè Greco. Si [315] capisce 
facilmente come a costoro, che di solito giustificavano la verità 
dei loro nomi falsi con passaporti americani, inglesi, maltesi o di 
altre parti del mondo, tornasse comodo di darsi per artisti e di 
intrufolarsi   fra   i   frequentatori   di   un   luogo   il   cui   pubblico   in 
massima   parte   era   composto   di   stranieri.   Gli   sbirri,   è   vero, 
talvolta visitavano la bottega nonchè le tasche degli avventori, ma 
prima di andare più in là ci pensavano due volte e anche quattro, 
perchè temevano, in caso  di un errore, di dover poi fare i conti 
con   le   diverse   ambasciate,   i   quali   conti,   dopo   somme   non 
indifferenti   di   rimostranze   e   di   rabuffi,   finivano   sempre,   dopo 
procedimenti lunghi e fastidiosi, con un totale di scuse umilianti 
che la polizia pontificia era costretta a fare ai rappresentanti dei 
governi esteri. Per questo dunque la bottega del Greco divenne 
uno dei ritrovi più favoriti dei liberali; e negli anni vicini al 1870 
servì spessissimo come luogo di riunione per cospirazioni o per la 
preparazione di moti e di imprese patriottiche di ogni genere.

Giuseppe Monti, quando fu invitato ad unirsi a Gaetano Tognetti 
per esplorare i sotterranei della caserma Serristori e poi collocarvi 
i barili di polvere necessari a far crollare una parte dell'edificio, 
alle esortazioni assidue di chi lo istigava ad assumersi la difficile 
e perigliosa fatica rispondeva sempre: — Ma io ho moglie! Ho un 
figlio che non ha ancora due anni! Questo lavoro che mi chiedete 
di fare non potrebbe esser fatto da un altro? — Per sua disgrazia 
era scritto che il lavoro funesto dovesse farlo proprio lui! E una 
sera, alcuni ideatori di quel programma d'insurrezione; il quale, se 
doveva   dare   alla   storia   del   nostro   Risorgimento   i   due 
gloriosissimi   episodi   di   Villa   Glori   e   del   Lanificio  [316]  Ajani, 
doveva anche, purtroppo, interamente fallire, per indurre il Monti 
ad unirsi al  Tognetti, lo condussero nel  Caffè di via Condotti, 
dove, fra le molte persone ivi raccolte, gli indicarono un signore 
(Leone Vicchi vuole che fosse il Castellazzo) seduto incontro a 
loro a un tavolino presso il quale era altra gente, e poscia che glie 

lo ebbero qualificato come un personaggio di grande importanza, 
mandato qui dal Rattazzi per dirigere la ribellione destinata ad 
aprire all'Italia le porte di Roma, gli dissero: — Vedi, se tu accetti 
di fare quanto ti si chiede, comunque vadano le cose, puoi essere 
sicuro di non avere niente da temere, perchè il governo italiano 
non ti abbandonerà mai, e quel signore ti darà sempre tutto quello 
di cui avrai bisogno per sistemare stabilmente l'avvenire tuo, della 
tua moglie e del tuo figliuoletto. — Il Monti che era un povero 
muratore e sosteneva la sua famiglia lavorando a tanto la giornata 
in una delle prime case che sorgevano in via Nazionale, tracciata 
allora   allora   dal   De   Merode,   prima   di   impegnarsi   tentennò 
ancora;   ma   alfine,   soppraffatto   dalle   molte   parole   e   forse 
ammaliato   dalle   promesse   lusinghiere,   uscì   dalla   bottega 
accettando   di   unirsi   al   Tognetti   e   di   eseguire   insieme   con   lui 
quanto gli domandavano.

L'indomani, lo portarono con molta cautela in una casa in via del 
Pantheon   ove   ritrovò   il   gran   personaggio   da   lui   visto   la   sera 
innanzi   al   Caffè   Greco,   e   glielo   fecero   giurare   solennemente. 
Povero Monti! Superando ostacoli e difficoltà inenarrabili, egli 
quanto   aveva   giurato   di   fare,   lo   fece,   e   finì   col   lasciare, 
unitamente al suo compagno, la gioventù e là vita su le tavole 
insanguinate di un patibolo.

Ma la bottega di via Condotti, negli anni vicini al  [317]  1870, fu 
per i liberali qualcosa di più di un luogo di riunione; poichè essi 
ogni qualvolta ne avessero avuto bisogno erano sicuri di trovarvi 
in   tutte   le   ore   qualcuno   pronto,   dietro   certi   segnali   di 
riconoscimento   stabiliti,   a   ricevere   notizie   urgenti,   a   dar   loro 
ordini e consigli o, se fosse necessario, a metterli in contatto coi 
capi del «Comitato di azione».

Fra le molte testimonianze da me raccolte, le quali confermano la 
verità di quanto io dico, mi basta riferirne una sola.

Anni addietro, trovandomi in Udine, ebbi la fortuna di conoscere 
colà Giusto Muratti, uno dei Settanta di Villa Glori; e spesso nelle 
mie escursioni nel Friuli mi rallegrai di averlo compagno caro, 

indimenticabile,   e   guida   preziosissima.   Quasi   sempre,   mentre 
trottavamo   lungo   le   strade   e   i   sentieri   della   dolce   campagna 
friulana,   io   desiderando   vivamente   di   sentire   narrare   da   lui 
qualcuno degli episodi gloriosi del nostro Risorgimento, a cui egli 
aveva   dato   tanta   parte   della   giovinezza,   gli   rivolgevo   qualche 
dimanda; ma per quella repugnanza che han sempre gli uomini 
d'azione, quando hanno veramente e disinteressatamente agito, a 
parlare   di   se   stessi,   schivava   di   rispondermi:   e   se   talvolta   si 
piegava alle mie insistenze vi si piegava in modo così breve da 
farmi perdere la voglia di più dimandare.

Nondimeno, durante le nostre gite, io le tentavo tutte per indurlo 
a discorrere e talora riuscivo a metterlo sulla buona via; ma dopo 
poche parole una cosa qualunque su cui mettesse gli occhi era per 
lui   un   eccellente   pretesto   per   non   andare   più   innanzi:   una 
contadina   curva   sotto   il   carico   di   una   grossa   gerla   ricolma   di 
foglie;   un   vecchio,   che,   seduto   davanti   all'uscio   di   una   casa 
rustica, tenendo sulle ginocchia  [318]  un bambino e fumando la 
pipa si godeva gli ultimi raggi del sole cadente; due ragazzi che 
ruzzavano con un cane; qualche cascina, col tetto pieno di voli 
festosi   e   canori   di   passeri,   dalla   cui   porta   spalancata   usciva, 
insieme con qualche mugghio, un acre e pur piacevole odore di 
stabbio; un gruppetto pittoresco di alberi annosi; la forma slava e 
il   colore   ferrigno   di   un   campanile   coronato   di   colombi;   una 
macchia di lichene sopra una pietra antica; un fiore che si piegava 
sotto il peso di un'ape; una linea di montagne azzurre, in cima alle 
quali   s'eran   fermate   alcune   nuvolette   rosee,   come   se   avessero 
voluto riposarsi un poco prima di rimettersi a camminare per le 
vie   del   firmamento;   insomma,   una   cosa   qualunque   bastava   a 
sviarlo dal soggetto dove io l'avevo portato con tanta pazienza, ed 
era   più   che   sufficiente   a   fargli   rompere   il   filo   del   discorso   in 
modo tale da non poterlo più riannodare. E come se tutte coteste 
cose   e   coteste   case,   non   fossero   state   già   bastanti   a   farmi 
disperare,   non   di   rado   a   render   vani   i   miei   tentativi   ci   si 
mescolavano anche Giulio Cesare con la decima legione, Attila 
con   gli   unni,   Paolo   Diacono   e   Gisulfo   coi   longobardi,   e 

Napoleone con Campoformio! Se a costoro riesciva di penetrare, 
ospiti da me non desiderati nè graditi, nei nostri ragionamenti non 
c'era più verso di mandarli via. Un giorno, ricordo, in un discorso, 
provocato   da   una   delle   mie   solite   domande,   vi   entrarono   i 
patriarchi d'Aquileja, e il disastro fu irreparabile.

Ma una volta, proprio quando meno me lo sarei creduto, il mio 
caro   amico,   che   avevo   tante   volte   importunato   invano,   potei 
finalmente sentirlo parlare come io desideravo.

La cosa andò così. In una delle nostre gite, attirati [319] da un lieto 
verzicare di alcune collinette lontane, avevamo abbandonata la 
strada che porta a Cividale, e per raggiungerle ci eravamo messi a 
camminare nei campi; quando, non so come, ci trovammo in una 
vallicella in mezzo a un labirinto di piccoli fossi legati fra loro da 
un intrico di ruscelletti allegri e sonori, i quali indorati dal sole 
prossimo   a   tramontare,   come   se   fossero   impauriti   dalla   nostra 
presenza,   luccicavano   per   qualche   istante   e   correvano   a 
rimpiattarsi nel folto dell'erba densa, grassa e giallognola. Dopo 
di esserci impantanati più volte, un sentiero molle e appiccicoso 
coperto  di   foglie   morte   ci   fece  la  carità  di   riportarci   sulla   via 
maestra.

Il sole era scomparso. Un po' di luce violacea agonizzava ancora 
nell'aria e mandava un debole riflesso sulla campagna grigia ove 
incominciava a sbocciar qualche lume. Faceva freddo e noi dopo 
di aver pestato più volte coi piedi il terreno solido e asciutto ci 
avviammo in fretta verso un chiarore lontano che sorgendo dietro 
a   una   prominenza   bruna   si   diffondeva   dolcemente   sul   cielo 
stellato.

— Udine! — disse il Muratti accennando il chiarore. E dopo di 
aver percorso in silenzio un breve tratto di strada mi chiese: — E 
tu a Roma dove passi le serate?

Io in quel tempo ero solito di andare quasi ogni sera nella bottega 
di via Condotti, e però gli risposi: — Al Caffè Greco.

— Al Caffè Greco? — esclamò il mio amico fermandosi di botto.

—   Al   Caffè   Greco.   —   Replicai   io   fermandomi   a   mia   volta   e 
sorpreso della sua sorpresa.

— Vicino a piazza di Spagna?

— Precisamente.

[320]

— Ah! — seguitò il Muratti — lo conosco bene. Quando fui a 
Roma prima del settanta vi andai sovente insieme al Cucchi, al 
Guerzoni,   all'Adamoli   e   ad   altri.   —   E   dopo   una   breve   pausa, 
abbassando il capo e la voce, soggiunse: — L'ultima volta che ci 
sono stato fu quando Enrico Cairoli mi ci mandò da Villa Glori.

—   Ti   ci   mandò   Enrico   Cairoli?   —   gli   chiesi   subito   io.   —   E 
perchè?

— Perchè? — ripetè il mio amico, macchinalmente; e per tutta 
risposta fece un gesto brusco, agitò nell'aria scura le mani aperte 
e, scrollando le spalle, riprese a camminare.

Ma   questa   volta   io   non   lasciai   cadere   l'occasione   di   sentirlo 
discorrere. L'argomento mi interessava troppo; e perciò messo da 
parte ogni riguardo ed abusando magari della sua pazienza tante 
glie ne feci e tante glie ne dissi che egli alfine impietosito dalle 
mie   preghiere,   o   forse   anche   per   liberarsi   dalle   mie   domande 
insistenti, rallentò un poco il passo; fissò un momento gli occhi 
nel chiarore che veniva via via crescendo in fondo alla strada, e 
masticando le parole incominciò a parlare lentamente così: — La 
ragione per cui, invece di sbarcare alla Passeggiata di Ripetta, noi 
dovemmo fermarci poco prima di Ponte Milvio la conosci: l'hai 
scritta così bene in poesia, dunque è inutile di starla a ripetere, 
perchè la tua poesia...

— Ma lascia stare la mia poesia! Racconta!

— Ecco. Dunque, come sai, dopo di aver passato la notte in un 
canneto   sulla   riva   sinistra   del   fiume,   non   sapendo   quale   esito 
avesse avuto l'insurrezione di Roma, che noi volevamo aiutare, 
nella speranza di vedere arrivare qualcuno con qualche ordine, 

all'alba, salimmo a Villa Glori. Lassù in alto, in ogni caso, [321] ci 
saremmo   sempre   potuti   difendere   meglio   di   quanto   avremmo 
potuto farlo giù in basso sulla sponda del Tevere. È chiaro?

— Chiarissimo. E allora?

— Eh, allora le cose non si mettevano bene. La necessità di avere 
notizie da Roma per noi si faceva sempre più urgente, ma le ore 
passavano e da Roma non veniva nessuno. Enrico Cairoli, prima 
di salire a Villa Glori, aveva mandato a Roma uno dei nostri, un 
romano, un certo Candida; ma non tornò più. Allora Enrico mi 
chiamò   e   mi   disse:   —   Senti,   Giusto,   quassù   non   possiamo 
rimanerci troppo a lungo: occorre di pigliare una decisione; ma 
prima di pigliarla, è necessario di sapere che diamine è successo a 
Roma. Su Candida oramai non ci si può più contare. Bisogna che 
vai tu.

A sentirmi dare quest'ordine io feci un gesto di sorpresa; e non 
potei fare a meno di pronunziare qualche parola di rammarico.

Enrico Cairoli, come sai, era di carattere impulsivo; e, appena 
vide il mio turbamento, aggrottò le ciglia e guardandomi in faccia 
esclamò: «Ah! Non vuoi andare?», e, senza darmi il tempo di 
rispondere, seguitò: «Va bene! Allora vado io». Mi voltò le spalle 
e si mise a camminare con passo risoluto verso il cancello della 
Villa. Io gli corsi subito dietro, lo fermai e gli dissi: «No, guarda, 
Enrico,   delle   mie   parole   non   tenerne   conto;   mi   sono   state 
suggerite dal dolore che provo nel dovermi allontanare da te, da 
Giovannino e dai compagni: del resto, se tu credi che a Roma ci 
debbo andare proprio io, comandami». «Sì, devi andar tu», mi 
rispose   Enrico   con   voce   ferma.   E   dopo   un   istante   di   silenzio 
continuò: «Dispiace anche a me di doverti chiedere  [322]  questo 
sacrificio; ma non si può fare altrimenti. Tu a Roma ci sei già 
stato; a Roma conosci molti dei nostri amici; sai in quale strada si 
trova il luogo dove ti debbo mandare; dunque bisogna che vai 
tu».   Io   chinai   la   testa   in   silenzio,   ed   Enrico,   dopo   di   essersi 
guardato   intorno,   mi   si   avvicinò,   abbassò   la   voce   e   mi   disse: 
«Ecco, Giusto, quello che devi fare: appena sarai a Roma vai in 

via Condotti; entra nel Caffè Greco; siediti  a un tavolino e fai i 
nostri   gesti   d'intesa.   Certamente   qualcuno   ti   verrà   vicino,   ti 
saluterà con le parole che sai; ti stenderà la destra e risponderà ai 
tuoi cenni coi cenni relativi: quando ti sarai assicurato bene di 
tutto,  fagli  conoscere  la   nostra  posizione,  digli  quanti  siamo  e 
domandagli   come   ci   dobbiamo   regolare:   sentilo   e   cerca   di 
ritornare più presto che puoi. Vai!»

Io, come forse non ignori, ero il furiere dei Settanta; avevo nel 
mio sacco una cartella comperata a Terni; la presi, ci misi dentro 
due o tre fogli di carta pulita e mi avviai verso il cancello della 
Villa.

— Perchè pigliasti la cartella? — gli chiesi.

— Ma, ti dirò, io sapevo quanti studi di pittura e di scultura vi 
fossero lungo la via Flaminia: dovevo entrare a Roma per la Porta 
del Popolo: se mai mi avessero fermato mi sarei dato per pittore 
tedesco — rispose. E  seguitò:  — Dunque, come ti dicevo, mi 
avviai   verso   il   cancello.   Passando   davanti   alla   casetta   del 
guardiano   incontrai   un   ragazzetto   di   circa   otto   o   nove   anni. 
Carino! Aveva una faccetta intelligente quanto mai! Appena lo 
vidi, mi venne subito l'idea di portarlo con me. Se sarò costretto a 
fingermi pittore, lo farò passare per un mio modellino, pensai; e 
pensai   ancora   che   forse   avrebbe   potuto   indicarmi   qualche 
scorciatoia. Insomma, me gli avvicinai  [323]  e gli dissi: — Vuoi 
venire a Roma? — Il caro ragazzo si mise a ridere e acconsentì 
prontamente. Io gli diedi la cartella e scendemmo insieme a Porta 
del Popolo.

La Porta la trovammo barricata. Una sentinella ci fermò. Venne 
un graduato, ci rivolse qualche domanda, si persuase della verità 
di   quanto   gli   rispondemmo   e   ci   lasciò   passare;   ma   appena   io 
entrai in Piazza del Popolo alcuni carabinieri  mi fermarono di 
nuovo e mi portarono in una caserma, che era lì presso alla Porta. 
C'è ancora?

— Si — gli risposi sorridendo — sì, la caserma c'è ancora; ma i 
carabinieri  pontifici   non  ci  sono  più.  Adesso,  grazie   a  Dio,  ci 
sono i nostri.

Il Muratti sorrise anche lui, e dopo un istante di silenzio riprese: 
— Nella caserma fui interrogato lungamente da un ufficiale che 
poi m'ingiunse di seguire uno dei suoi uomini. Costui mi fece 
entrare in una stanza; chiuse le finestre e mi ordinò di spogliarmi. 
M'ero appena levata la camicia quando all'improvviso dal di fuori 
venne un rumore confuso. Tesi le orecchie e nel rumore distinsi 
uno scalpitare di cavalli. Il carabiniere buttò subito sopra a una 
sedia   la   mia   giacca   che   aveva   incominciato   a   esaminare 
minuziosamente, corse verso la porta e scomparve; ed io rimasi lì, 
solo,  a  passeggiare  in  su  e  in  giù  nella  camera   come  il  padre 
Adamo nel paradiso terrestre. Di lì a poco il calpestìo dei cavalli 
risuonò più forte; diminuì come se si allontanasse e si spense. 
Udii ancora qualche grido e poi non sentii più nulla. Avvicinai 
pianino pianino la testa ai vetri di una finestra e vidi un soldato 
che correva, qualche cavallo e cinque o sei uomini intorno a un 
ufficiale che parlava facendo gesti energici e concitati. — Deve 
[324]  esser successo qualche cosa di grave —, dissi fra me, e un 
pensiero  orribile   incominciò  a  ficcarmisi   nel  cervello.  Per  non 
lasciarmi andar giù, ripresi a passeggiare per la camera.

Dopo un quarto d'ora, lungo come un quarto di secolo, l'uscio 
della   stanza   s'aprì   e   apparve   un   altro   carabiniere:   rimase   un 
momento sorpreso nel vedermi e mi chiese con mala grazia: «Che 
cosa state a fare qua dentro?». Gli risposi in tedesco: «Aspetto la 
visita». Capisse o no, alzò le spalle bruscamente, mi guardò con 
gli   occhi   torvi   e   additando   la   porta   grugnì:   «Andate   via!». 
Figurati! Mi rivestii in un attimo, uscii dalla caserma, chiamai 
con un cenno il ragazzo che stava ad aspettarmi, seduto con la 
cartella sulle ginocchia su la scalinata di una chiesa, e mi diressi 
verso il Babuino. Naturalmente io cercai di conoscere quale fosse 
stata la cagione di tutto quel chiasso da me udito poco prima, e 
seppi che mentre io mi trovavo coi carabinieri una pattuglia di 

dragoni   era   arrivata   da   Ponte   Milvio;   s'era   fermata   davanti   al 
quartiere annunciando l'entrata di Garibaldi a Villa Glori, e aveva 
proseguito al trotto giù per il Corso. I nostri, dunque, erano stati 
scoperti. Mi si gelò il cuore! Affrettai il passo; attraversai volando 
la piazza di Spagna ed entrai nel Caffè Greco.

La bottega era quasi deserta. Mi sedetti a un tavolino, chiesi un 
caffè e feci i nostri gesti. Un giovanotto mi si avvicinò sorridendo 
e   salutandomi   come   doveva;   mi   diede   la   mano;   rispose 
puntualmente a qualche parola che gli dissi e mi invitò con un 
cenno   della   testa   ad   uscire.   Appena   fummo   in   istrada   egli   si 
fermò davanti alla vetrina di un negozio di oreficeria e indicando 
gli oggetti esposti  [325]  bisbigliò: «Dobbiamo andare da Piatti in 
Via Panico». E senz'altro s'incamminò verso il Corso. Io lo lasciai 
allontanare   di   un   centinaio   di   passi   e   poi   gli   andai   appresso, 
avendo sempre a lato il mio ragazzetto con la cartella sotto al 
braccio.

In via Panico non ci si arrivava mai!

Finalmente   il   giovanotto   dopo   di   essersi   fermato   un   momento 
davanti a un portoncino di una vecchia casa e di essersi voltato a 
guardarmi vi entrò. Lo raggiunsi per le scale: salimmo insieme 
fino   all'ultimo   piano   e   trovammo   il   Piatti.   Senza   aspettare   di 
essere interrogato, gli dissi subito chi ero, da dove venivo e chi 
mi   mandava.   Il   Piatti   si   turbò,   strinse   le   pugna,   e   con   voce 
sommessa, accostando  le  sue labbra  al  mio orecchio,  balbettò: 
«La   rivoluzione   è   fallita.   Non   c'è   più   niente   da   fare.   Bisogna 
tornare   immediatamente   a   Villa   Glori   e   dire   ai   Cairoli   che   si 
ritirino. Non c'è un minuto da perdere!».

Atterrito dalle sue parole gli stesi la mano per licenziarmi; ma lui 
mi fece cenno di aspettare. Prese un foglietto di carta velina, vi 
scrisse sopra qualche parola col lapis; piegò e ripiegò più volte il 
foglietto e lo fece diventare una pallottola della grossezza di un 
cece, rivestì la pallottola con un involucro di stagnola e me la 
diede ripetendo ancora: «Bisogna far presto! Non c'è un minuto 
da perdere. Fra poco i papalini saranno a Villa Glori!». Mi misi in 

bocca la pallottola; scesi giù per le scale a precipizio, e col mio 
fedele ragazzetto che avevo lasciato in istrada, corsi a Porta del 
Popolo. «Non si passa!». Parlando un po' in tedesco e un po' in 
italiano pregai un ufficiale di permettermi di ritornare nel mio 
studio di pittura a Papagiulio, dove gli dissi che abitavo; ma non 
ottenni  nulla. Le  [326]  provai  tutte e  tutte  inutilmente.  Figurati! 
Arrivai perfino a proporgli di farmi accompagnare da un milite!

— Caspita! — interruppi io — Se l'ufficiale avesse acconsentito, 
ti saresti trovato in un bell'impiccio! Che avresti fatto?

— Ah! — rispose il Muratti, calmo calmo — Se l'ufficiale avesse 
accettato   di   farmi   accompagnare   da   un   carabiniere,   io   sarei 
uscito; ma puoi esser certo che il carabiniere nella città eterna non 
ci sarebbe più entrato.

Non stentai a crederlo. Qual forza il Muratti avesse nelle mani lo 
sapevo.   Pochi   giorni   innanzi   me   ne   aveva   offerto   un   piccolo 
saggio.   Passando   vicino   ad   una   venditrice   di   frutta   che   aveva 
accanto un canestro ricolmo di mele, egli ne aveva presa una, se 
l'era messa fra l'indice e il medio della sua destra, e con la sola 
pressione delle due dita l'aveva spaccata come se fosse stata di 
burro.

—   Dunque   non   potesti   uscire?   —   ripresi   io,   affrettandomi   a 
riallacciare il racconto spezzato dalla mia interruzione.

— Non fu possibile. — rispose seccamente il mio amico; e dopo 
qualche   istante   di   silenzio,   spintovi   da   un'altra   mia   domanda, 
seguitò: — Che volevi che facessi? Quando fui persuaso della 
inutilità di ogni insistenza tornai indietro; feci un lungo giro e 
andai a Porta Salaria; anche lì non potei far nulla. Provai a Porta 
Pia:   tutti   i   miei   tentativi   furono   vani.   Allora,   perduta 
assolutamente   ogni   speranza   di   poter   passare,   guardando   il 
ragazzetto che m'era venuto sempre appresso e mi stava davanti 
con la cartella sotto al braccio, mi venne in mente che quello che 
non riusciva a me avrebbe potuto riuscire [327] a lui. Ci pensai sù 
qualche minuto, e mi decisi. D'altronde non si rischiava niente. 

Lo portai in un punto di un vicolo dove non potevamo essere 
osservati e gli dissi: «Dimmi un po', tu saresti buono di ritornare a 
Villa   Glori,   solo?».   «Sicuro!»,   rispose   prontamente   il   ragazzo. 
«Bravo!»   esclamai   io   subito;   e   mostrandogli   la   pallottola   che 
racchiudeva   il   biglietto   del   Piatti,   continuai:   «Vedi   questo 
'confetto'? Se tu riesci a portarlo a quei signori che stanno a Villa 
Glori,   quei   signori   ti   faranno   un   gran   regalo.   Vuoi   andare?». 
«Sicuro!»,   tornò   a   rispondere   il   ragazzo,   tendendo   il   braccio 
verso   il   'confetto'.   «No,   guarda»,   gli   dissi   io,   allora   «questo 
'confetto' non lo devi portare in mano e nemmeno in saccoccia, 
perchè potresti perderlo: l'hai da tenere come l'ho tenuto io fino 
ad ora: apri la bocca!». Il caro figlietto, ridendo, mi guardò con 
gli occhietti intelligenti e aprì la boccuccia. Io, raccomandandogli 
di   stare   bene   attento   a   non   inghiottirlo,   gli   ci   misi   dentro   il 
'confetto'; poi lo accarezzai, gli diedi un bacetto, gli raccomandai 
ancora di non inghiottire il 'confetto', e lo lasciai partire.

Dopo   di   aver   fatto   una   cinquantina   di   passi   egli   si   voltò 
sorridendo  e  mi   disse   addio  con  la  manina.  Gli   risposi.  Mi   si 
inumidirono gli occhi e non lo vidi più.

— E gliela fece a passare?

— Gliela fece! — esclamò il Muratti, battendo una su l'altra le 
palme delle mani: poi, aprendo le braccia, soggiunse: — Come e 
dove riuscisse a passare non lo so e non lo saprò mai; ma passò: 
tornò a Villa Glori e diede il 'confetto' a Enrico. Ma ormai Enrico 
aveva già risoluto di non indietreggiare.

Quello che avvenne poco dopo lo sai.

[328]

Appena egli ebbe finito di parlare rimase un istante con gli occhi 
fissi   nel   chiarore   della   città   vicina,   divenuto   ormai   più   vivido 
sotto   il   cielo   stellato;   poi   abbassò   la   testa   sul   petto,   diede   un 
calcio a una pietra, mandandola a ruzzolare sulla proda della via, 
e allungò il passo quasi che si volesse allontanare in fretta dalle 
ultime parole con le quali aveva chiuso il racconto!

Percorremmo,   senza   dire   più   nulla,   un   brutto   borgo   oscuro, 
fermandoci   di   quando   in   quando   per   lasciar   passare   qualche 
carretto; traversammo un lungo portico scarsamente illuminato da 
pochi fanali, e rientrammo in Udine.

Trascorso   appena   un   anno   dalla   sera   memorabile   in   cui   egli, 
cedendo   alle   mie   reiterate   preghiere,   mi   aveva   narrato   il 
commovente   episodio   dell'animosa   sua   giovinezza,   il   Muratti 
venne a Roma: vi rimase parecchi giorni, ed io ebbi la gioia di 
poter salire con lui a Villa Glori.

Nella luce sfolgorante del dolce pomeriggio primaverile il cielo 
sereno   inchinandosi   sui   monti   rosei   della   Sabina   e   del   Lazio 
pigliava nel toccarli la trasparenza e il colore dell'ambra. Al di là 
delle   siepi,   sulle   quali   accanto   a   qualche   bacca   lucida   e   rossa 
fioriva   già   il   biancospino,   le   biade   alte   e   verdi   ondeggiavano 
lentamente; e gli ulivi, movendo le foglie brillavano sul fondo 
luminoso   della   campagna   come   se   fossero   stati   d'argento. 
Ovunque, sotto alle ficaje, fra gli olmi e i gelsi, tra i ciliegi e i 
peri, fra i mandorli e i peschi, insieme al continuo ronzìo delle 
pecchie, delle vespe, dei calabroni e delle cantaridi rilucenti di 
fiore   in   fiore,   nel   sole,   risuonava   un   fischiettare   giulivo   di 
capinere, di cardellini, di fringuelli [329] e un cinguettìo prolungato 
e   vivace   di   cingallegre   e   di   passeri.   Di   tempo   in   tempo   una 
lucertoletta ci guizzava fra i piedi; si fermava a guardarci con la 
testina alzata, e spariva in una fenditura del terreno cosparso di 
margheritine e di anemoni, o fra le pietre e i tufi d'una vecchia 
macèra; e qualche calandra balzando fuori all'improvviso da una 
zolla rossastra s'alzava rapida a volo, cantando: saliva in alto, più 
in alto ancora, e sempre cantando si perdeva nello spazio.

Superata   una   breve   viottola   erta   e   sassosa   arrivammo   alfine 
davanti   all'‘albero   dei   Cairoli’,   fra   i   cui   rami   fioriti,   mossi 
lievemente   da   un'auretta   soave,   e   risplendenti   nell'azzurro, 

scorgevasi lo scheletro di una corona votiva dalla quale pendeva, 
tremolando, un nastro mortuario consunto dal tempo.

Il   Muratti,   passandosi   di   tratto   in   tratto   le   mani   sugli   occhi, 
rimase per qualche tempo in silenzio col capo chinato sul petto, 
dinanzi al mandorlo sacro; poi sempre in silenzio si avviò a passo 
lento verso la villa. Quando vi giunse si avvicinò alle vecchie 
mura; e dopo di averle osservate con molta attenzione, alzando la 
destra,   m'indicò   alcuni   buchi   che   apparivano   chiaramente 
nell'intonaco.

— I papalini? — gli domandai.

Egli abbassò più volte il capo; e avvicinatosi a un cespo di rose 
bengaline, ne colse una appena sbocciata; guardò un momento il 
suo colore sanguigno e me la diede; poi, come se si destasse da 
un sogno, mi chiese: — Dov'è il Tevere?

—   Qui   sotto   —   gli   risposi   accennandogli   un   piccolo   bosco 
verzicante, dove qua e là sui rami ignudi delle querce accanto alle 
gemme pronte ad aprirsi c'era ancora qualche foglia ingiallita.

[330]

— Andiamoci! — ripigliò subito il mio amico. — Vorrei rivedere 
il luogo dove siamo sbarcati.

Dopo di aver rotto coi bastoni un impaccio inestricabile di pruni 
rigidi e feroci che s'attaccavano ai panni, e di esserci liberati da 
una sterpaglia di ramoscelli sfrondati stretti insieme tenacemente 
dall'edera, penetrammo in un boschetto di querciole, di acacie, 
d'elci,   di   allori   e   d'ailanti,   e   affondando   i   piedi   in   un   viluppo 
d'erbacce umide che ad ogni passo ci mandava sul viso ora una 
tanfata   di   fracidume   e   di   muffa,   ora   un   delicato   e   delizioso 
profumo di violette, lo traversammo e scendemmo in un canneto 
sulla riva melmosa del fiume.

Il  Muratti  esitò  alquanto  prima  di  riconoscere il  punto preciso 
dove egli era sbarcato coi Settanta; ma alfine, dopo di aver girato 
più volte gli occhi intorno attentamente e lentamente, aguzzando 

le   ciglia,   additandomi   un   vetrice   gobbo   e   rugoso   che   si 
specchiava   nell'acqua   immota   di   una   piccola   insenatura   della 
sponda,   esclamò   con   voce   risonante:   —   Là,   là   sbarcammo! 
Proprio là! — e lasciandosi dietro sulla creta le impronte dei passi 
frettolosi   si   avvicinò   al   vecchio   albero   e   ne   accarezzò   con   la 
mano aperta e leggera il tronco deforme, e, mentre un ramoscello 
da lui appena toccato si rialzava oscillando, rimase a guardare 
all'oriente verso Mentana.

Una rondine strisciò col petto bianco sull'acqua gialla, si posò per 
un attimo sulla riva assolata e s'allontanò stridendo.

Lungo la via  del ritorno egli  mi rivolse appena  qualche breve 
parola; ma quando rientrammo in piazza del Popolo, dopo essersi 
fermato davanti alla caserma dei carabinieri e di averla guardata a 
parte a parte, prima di ritornare a muoversi mi [331] disse: — Vedi, 
se tu mi porti in via Panico, io son sicuro di ritrovare quella casa 
dove andai con quel giovanotto che conobbi al Caffè Greco. — E, 
toccandosi   la   fronte,   aggiunse:   —   Ho   la   certezza   di   ritrovarla 
perchè la sua immagine ce l'ho stampata qui dentro.

Il   sole   illuminava   ancora   la   più   alta   balaustrata   del   Pincio, 
l'obelisco   e   le   cupole.   Andammo   in   via   Panico   e   colà,   verso 
Monte Giordano, egli riconobbe facilmente la casa del Piatti.

— E dimmi un po' — gli chiesi poi sorridendo — al Caffè Greco 
non ci vuoi ritornare?

— Sì! — mi rispose subito — Sì, andiamoci, e così avrò rivisto 
tutto.   Però   —   soggiunse,   mentre   imboccavamo   l'antica   e 
pittoresca via dei Coronari, — però non lo riconoscerò più.

— Non dubitare; chè lo riconoscerai perfettamente. — gli risposi. 
Difatti,   appena   egli   vi   entrò,   non   seppe   nascondermi   il   suo 
stupore e, prima di mettersi a sedere, aprendo le braccia in atto di 
maraviglia, esclamò: — Hai ragione, è proprio tale e quale. Non 
v'è nulla di cambiato. Nulla. D'altronde io credevo che dopo tanti 
anni...

— Ah! — lo interruppi io ridendo — gli anni per il Caffè Greco 
non contano; forse i secoli.

Nella bottega, tutta immersa in una penombra deliziosa non v'era 
nessuno,   e   noi   vi   rimanemmo   fino   a   quando   accesero   i   lumi. 
Allora ci alzammo, e dopo di esserci fermati qualche momento 
nella prima stanza per ammirare ancora una volta le pitture di 
Ippolito   Caffi,   morto   gloriosamente   a   Lissa,   sulla  Palestro  al 
fianco di Alfredo Cappellini, uscimmo.

[332]

*

*

*

Forse la prima descrizione che sia stata fatta del Caffè Greco è 
quella   che   Giacomo   Casanova   ci   ha   lasciato   di   quel   'Caffè   di 
strada   Condotta'   ove   egli,   chiamatovi   dall'abate   Gama,   entrò 
nell'ottobre   del   1743,   trovandovi   quella   eletta   radunanza   di 
maldicenti, di ruffiani, di castrati e di abati che ci descrive con 
tanta vivezza: dico forse, perchè l'avventurier farabutto, allora al 
servizio   del   cardinale   Acquaviva,   il   nome   del   'Caffè   di   strada 
Condotta' non lo dice. Chi lo dice in tutte lettere è Pierre Prudhon, 
il quale essendovisi recato qualche volta insieme col suo amico 
Bertrand   ne   disegna   la   fisonomia   artistica   con   queste   precise 
parole: —  Là tous les maitres sont passés en revue et ne sont  
point   épargnés.  On   critique   celui-ci,   on   dechire   celui-là.   Tous 
ceux qui ne peuvent entrer en comparaison avec Raphäel sont  
proscrits. Raphäel lui-mème est blàmé de ne s'ètre pas assez servi  
de l'antique. Le mieux de tout cela, c'est que tous ces messieurs  
les beaux parleurs n'étudient ni l'antique ni Raphäel et s'amusent 
chez eux à ne rien faire qui vaille.

Qualche   mese   dopo   che   il   dolce   e   malinconico   pittore 
borgognone   scriveva   al   suo   amico   Fauconnier   queste   parole, 
Wolfango Goethe era in Roma. Vi andò forse egli mai, il gran 
pagano, nella bottega fondata dal greco? Non saprei dirlo: ma se, 
come   è   certo,   il   Tischbein   ed   il   Moritz,   suoi   intimi   amici,   la 

frequentarono, è probabile che qualche volta vi sia andato anche 
lui; tanto più che non soltanto da una lettera del Moritz, ma da 
alcuni scritti dello [333] scultore Schaeffer e da qualche pagina del 
romanziere   Gian   Giacomo   Guglielmo   Heinse   impariamo   come 
fin dal 1780 il Caffè Greco fosse già, per i tedeschi residenti o di 
passaggio in Roma, un luogo di ritrovo. Difatti più tardi vi si 
radunarono i «nazareni»: quegli artisti i quali, venuti qui dalle 
varie provincie della Germania e aggruppatisi intorno a Federigo 
Overbeck,   essendo   rimasti   profondamente   impressionati   dalla 
suntuosità delle chiese romane, dalla magnificenza delle funzioni 
papali, dai Miserere della cappella Sistina e dalla bontà del vino 
de li Castelli, si fecero cattolici, iniziando in sul principio del 
secolo   nostro   quel   periodo   di   conversioni   che   per   lunghi   anni 
nella colonia tedesca di Roma fu una specie di contagio.

Per loro l'arte era una preghiera, e i quadri e le statue non avevano 
altra ragione di essere se non quella di recare lustro e decoro alla 
religione: si  erano radunati nel piccolo convento di S. Isidoro, 
abbandonato allora allora dai francescani irlandesi, e ci vivevano 
tutt'insieme.   Al   primo   apparire   del   giorno,   chiamati   da   una 
campana, si riunivano tutti in una cappella, e dopo aver cantato in 
coro   il  Veni   creator   spiritus,   se   ne   tornavano   nelle   celle   a 
lavorare. Niente ignudi, s'intende; niente donne, niente anatomia 
e sopratutto niente mitologia. Degli Dei pagani non se ne doveva 
parlare   nemmeno   per   burla.   Agli   abitatori   ed   alle   abitatrici 
dell'Olimpo,   gente   immorale   quant'altra   mai,   non   si   aveva   da 
chieder nulla: per qualunque cosa occorresse, San Luca bastava e 
avanzava.

Cotesti «nazareni» (così li chiamò per derisione la mala lingua 
dello scultore Wagner), allorchè l'ombra della sera scendeva sul 
cenobio, avevano l'abitudine [334] di scendere a loro volta al Caffè 
Greco   e   di   trattenervisi   per   qualche   ora.   Lo   Schopenhauer, 
quando venne a Roma, ve li  trovò ancora  quasi tutti, e  non è 
difficile   immaginare   come   e   quanto   li   punzecchiasse   col   suo 
sarcasmo, esortandoli a dipingere ed a scolpire gli Dei di Omero: 

li punse tanto che alfine i poveretti, non ne potendo più, gli fecero 
dire che avrebbe fatto bene ad andarsene con la sua filosofia e a 
non più ritornare a intorbidare con le sue bestemmie i loro caffè e 
latte e le loro coscienze.

Una sera il filosofo di Danzica, seguìto come al solito dal suo 
cane barbone bianco, a cui aveva dato il modesto nome di Alma, 
che voleva dire 'anima del mondo', entrò nel Caffè; e arrivato 
nella stanza ove erano i «nazareni», dopo di averli salutati, disse 
loro: — Vedete: la nazione tedesca è la più stupida delle nazioni 
della terra; tuttavia in un punto è superiore a tutte le altre: cioè nel 
poter   fare   a   meno   della   religione,   e   voi...   —   Uno   scoppio 
formidabile di urli e di contumelie coprì le parole del filosofo; e 
tutti,   levatisi   di   scatto   dai   loro   posti,   alzando   i   bastoni   e   le 
ombrelle, lo spinsero verso la porta della bottega; ed egli sempre 
seguìto dal suo cane barbone, ovverosia dall'anima del mondo, se 
ne andò mormorando: — La patria tedesca in me non s'è allevato 
un patriota! — Se ne andò, e nel Caffè Greco non mise più il 
piede.

Ma   neppur   loro,   i   «nazareni»,   durarono   ancora   molto   a 
radunarvisi,   poichè   il   Cornelius   fu   chiamato   a   Monaco   per 
dirigervi l'Accademia di belle arti, e colà, chiusa la Bibbia dalla 
quale da buon «nazareno» ei traeva i soggetti dei suoi quadri, 
prese   a   dipingere   gli   episodi   più   celebri   delle   leggende 
germaniche;   Schadow,   eletto   direttore   della   Scuola   d'arte   a 
Düsseldorf, [335] prese la via dell'insegnamento; il Woghel, lasciati 
i   temi   chiesastici,   si   mise   ad   illustrare   il   Dante;   Weit   andò   a 
Francoforte: e così lo Schnoor, il Pför, i due Müller, Colombo e 
gli altri lasciarono via via la bella Roma, ove Dio pensa a tutto, e 
se ne tornarono ai loro paesi. Soltanto l'Overbeck non si mosse: e 
qualche anno dopo scriveva al Weit: «Io mi aggiro solitario fra le 
rovine di Roma e mi pare che io stesso sia diventato una rovina».

Presso a poco nello stesso tempo in cui il Caffè Greco veniva 
abbandonato dai «nazareni», esso ebbe l'onore di accogliere lo 

Stendhal, il quale vi capitò spintovi da una circostanza che vale la 
pena di essere riferita.

L'autore   della  Chartreuse   de   Parme  era   andato   a   vedere   la 
Cascata   delle   Marmore;   e,   dopo   averla   ammirata   dal   basso   e 
dall'alto,   se   ne   scendeva   a   Papigno,   quando   s'imbattè   in   una 
contadina che gli andò incontro salutandolo come una vecchia 
conoscenza. Sorpreso dalle parole e dagli atti della donna egli 
rivolge qualche domanda a un giovinetto che lo accompagnava, e 
questi gli risponde, guardandolo furbescamente: — Eh, ho capito; 
voi,  signor  Stefano,  non  volete  essere  riconosciuto.  —  Mentre 
alcune altre donne gli vanno incontro manifestandogli il piacere 
che provano nel rivederlo, egli torna ad interrogare il giovinetto, e 
dalle   sue   risposte   arriva   finalmente   a   sapere   che   tutti   lo 
pigliavano per il signor Stefano Forby, un pittore francese il quale 
pochi  mesi  innanzi  aveva  dimorato  in  Papigno  per dipingere  i 
diversi   punti   di   vista   della   Cascata   famosa.   Rallegrato   dalla 
comicità dello scambio, lo Stendhal lasciò correre; ma quando 
arrivato alle prime case del paese si trovò in mezzo a una folla 
giubilante di uomini, di donne [336] e di bambini, cercò di mettere 
le cose a posto. Tutto fu inutile. Più lui si sgolava a dimostrare di 
non essere il Forby, e più tutti gli dicevano ridendo: — Ah, signor 
Stefano, ma voi volete scherzare! — Insomma, giacchè non c'era 
altro da fare, l'autore della  Chartreuse  accettò di buon grado  le 
role  del pittore; rispose come meglio potè alle dimostrazioni di 
affetto di quanti gli si stringevano addosso; li portò tutti da un 
'salamiere'; offrì a tutti da mangiare e da bere; rimase con loro 
allegramente   fino   al   cadere   del   giorno   e   se   ne   scese   a   Terni 
seguìto dalle loro benedizioni.

Ritornato a Roma lo Stendhal seppe che il Forby frequentava il 
Caffè Greco: vi andò subito e, ohimè!, fu  choqué  di trovare nel 
pittore a cui egli somigliava tanto un uomo sans doute fort bien 
au   moral   mais   si   peu   beau!...   —   La   qual   cosa   fa   chiudere 
all'illustre psicologo il racconto della  sua comica avventura con 
questa   malinconica   osservazione:   —  Il   est   singulier   combien 

l'homme le moins fat pervient encore à se faire illusion sur sa  
taille et sa figure!

Fra   l'autunno   del   1830   e   l'inverno   del   1831   la   bottega   di   via 
Condotti,  arrivata  all'apogeo  della  sua  fama,  ebbe,  fra   gli  altri 
molti, due illustri visitatori; forse sarebbe meglio dire due illustri 
denigratori: il Berlioz e Felice Mendelssohn-Bartholdi. Difatti il 
Mendelssohn, in una lettera al suo babbo, del povero Caffè Greco 
ne parla così: «L'una stanza piccola e buia, larga circa otto passi, 
e da un lato di quello stambugio si può fumar tabacco, dall'altro 
no. Tutti siedono all'intorno sui banchi con in testa larghi cappelli 
e con tutto il viso e il collo coperto dai capelli; fanno un fumo 
orribile e denso e si dicono reciprocamente delle volgarità: hanno 
accanto grossi [337] cani da macellaio, i quali sono incaricati della 
diffusione degl'insetti. Ciò che sul loro volto è libero dalla barba è 
coperto dagli occhiali; un fazzoletto da collo e un frack sarebbero 
novità; ingoiano caffè e parlano di Tiziano e di Pordenone come 
se questi sedessero accanto a loro». Non c'è male! Ma anche il 
Berlioz, che vi andò subito appena arrivò a Roma, la sera stessa 
del suo ingresso all'Accademia di Francia, non scherza: ecco con 
quali graziose parole egli ne tesse l'elogio: —  Le fameux Café  
Greco c'est bien la plus detestable taverne qu'on puisse trouver:  
sale, obscure et humide, rien ne peut justifier la préférence que  
lui accordent les artistes de toutes le nations fixés a Rome.

Povero Caffè Greco! Nondimeno se tutti ne dicono male, tutti ci 
vanno, e lo stesso Berlioz deve confessare che la plus detestable 
taverne qu'on puisse trouver  quando egli vi andò era talmente 
frequentata dagli artisti stranieri che la maggior parte di essi vi si 
faceva indirizzare la corrispondenza, e deve dire che gli artisti, 
arrivando   a   Roma,   se   volevano   trovare   i   loro   compatrioti 
dovevano cercarli al Caffè Greco. Difatti non mai come allora la 
bottega  di  via  Condotti  fu onorata da  un  così  gran numero di 
avventori   illustri;   non   mai   come   allora,   quando   i   due   celebri 
alunni di Euterpe ne parlavano con tanto dispregio.

Per ricordare soltanto gli stranieri che la frequentarono in quei 
giorni, o poco più tardi, basta nominare fra gli altri e su gli altri lo 
scultore danese Alberto Thorwaldsen, Mickiewicz, Orazio Vernet, 
Ampère, che visitando i nostri monumenti e osservando i nostri 
costumi raccoglieva già gli elementi per la sua Histoire Romaine 
a   Rome,   Thomas   il   futuro   autore  dell'«Amleto»   e   della 
«Mignon», Barbier il poeta della  Curée, dell'Idole  e del  Pianto, 
[338]  Delaroche, Corot, Dupré, il mistico Orsel, lo Schnetz, che 
doveva poi essere eletto per due volte direttore dell'Accademia di 
Francia, e Leopold Robert il pittore dei Moissonneurs e di quegli 
altri molti quadri raffiguranti i vari episodi della vita dei briganti; 
i quali quadri e i quali briganti diedero a lui la gloria e a noi 
quella tal rinomanza da cui non ci siamo ancora liberati. Ma però 
la verità bisogna dirla tutta: s'egli è certo che cotesta non davvero 
invidiabile rinomanza il Robert fu il primo a procurarcela non è 
nemmeno   dubbio   che   gli   artisti   nostri   fecero   quanto   poterono 
perchè ci venisse conservata!

Il Raggi in un opuscolo da lui stampato nel 1836 intorno alla vita 
e alle opere di Bartolomeo Pinelli, dopo di aver ammonito gli 
artisti di astenersi dal dipingere e dallo scolpire «gli orridi fatti di 
quei malandrini che in sulle vie assalivano lo infelice viaggiatore 
che spesse fiate per le scellerate mani di quegli empi rinveniva la 
morte»   e   dopo   di   averci   detto   che   il   Pinelli   «tali   spettacoli 
orrendi, che sono un'onta per l'umanità, li ritraeva sì al vero che 
glie   ne   venivano   commessi   moltissimi»,   ci   fa   sapere   come   il 
conte   Gourieffe,   oltre   a   cinque   quadri,   allogasse   all'artista 
trasteverino anche ventiquattro incisioni (i cui rami poi vennero 
portati in Russia) nelle quali dovevano essere rappresentate «le 
principali azioni di una mano di perfida gente che infestava le 
vicinanze di Frascati».

Del   resto   quando   si   pensa   con   quale   insaziabile   brama   gli 
«orrendi spettacoli» dei quali parla il Raggi, effigiati sulle tele o 
scolpiti nel marmo, venissero allora ricercati, ammirati e, quel 
che più importa, comperati da tanti e tanti amatori, fra i quali 

erano in prima linea il re del Belgio, il re di Prussia, il  [339]  re 
d'Olanda, i Bonaparte, i Demidoff, i Souwaroff, i Rothschild, i 
Fitz-James, i Basilewski, i Metternich e gli Schoenbrunn, non può 
davvero recar maraviglia se gli artisti nostri invece di fermarsi ad 
ascoltare   il   Raggi   si   mettessero   a   camminare   per   la   strada 
brigantesca aperta dal Robert. Che se poi si volesse dimostrare 
fino a  qual  punto essi  desiderassero di  percorrerla  cotesta  via, 
basterebbe solamente ricordare come il Robert per soddisfare le 
richieste insistenti di coloro che volevano acquistare uno dei suoi 
quadri intitolato:  Femme de brigand veillant sur le sommeil de 
son   mari,   fosse   costretto   a   doverne   dipingere   in   poco   tempo 
quattordici   repliche!   E   basterebbe   dire   che   molti,   quando 
perdettero   la   speranza   di   avere   il   quadro,   pur   di   ottenere   dal 
pittore   qualche   cosa   dipinta  da   lui,   lo   supplicarono   ad 
accontentarli dicendogli: — Mon cher monsieur Robert, un petit  
brigand, S. V. P.!

Ma la causa che spinse il Robert ad illustrare col suo pennello la 
vita dei malandrini fu abbastanza curiosa. Egli non era certamente 
venuto a Roma dal Canton di Neufchatel per questo! Tanto è vero 
che quando arrivò qui, benchè il brigantaggio infierisse da per 
tutto nello Stato Pontificio, agli avvenimenti briganteschi ei non 
chiese alcun soggetto per i suoi quadri, e mentre le bande del 
famigerato Gasperone assalivano le strade fin presso alle porte 
dell'Urbe,   e   le   numerose   squadre   dei   carabinieri   facevano 
inutilmente   del   loro   meglio   e   del   loro   peggio   per   disperderle, 
riproduceva nelle sue tele interni di chiese e di sacrestie, scorci di 
vie e di cortili e prospettive di chiostri: e, forse, da cotesto genere 
di pittura non si sarebbe allontanato se la polizia, fra le tante cose 
che in quei giorni pensava [340] e metteva in opera per distruggere 
i banditi, non ne avesse pensata una la quale non distrusse niente 
e diede al modesto pittore di interni non solo il modo di diventare 
un grande artista, ma anche i mezzi per poter divulgare con la sua 
arte le gesta dei masnadieri e renderle popolari in tutto il mondo.

La bella pensata della polizia fu questa: arrestare l'intero paese di 
Sonnino,   ove   essa   riteneva   che   si   formassero   le   bande   dei 
malviventi, e portarlo a Roma! Difatti un bel giorno (Veramente 
per i sonninesi il giorno dovette esser brutto!), una formidabile 
armata di carabinieri salì dalle paludi Pontine verso il paese, lo 
circondò,   incatenò   quasi   tutti   i   suoi   abitanti   e   li   portò 
trionfalmente a Roma, dove uomini, donne e bambini, vennero 
chiusi parte in Castel S. Angelo e parte in un vasto edificio a 
Termini, accanto alle Terme di Diocleziano.

Il   Robert   andò   a   vederli   e   rimase   profondamente   colpito 
dall'energia   e   dalla   purezza   delle   loro   fisonomie,   dalla   linea 
statuaria   delle   loro   persone,   dalla   eleganza   e   fierezza   dei   loro 
gesti, e specialmente dalla originalità dei colori e delle forme dei 
costumi che indossavano. Tornò ancora a visitarli e ammaliato 
dalla bellezza superba di due donne, una certa Teresina e una tal 
Maria-Grazia,   le   quali   poi   rimasero   in   Roma   e   divennero   due 
modelle   famose   fece   chiedere   a   Monsignor   Governatore,   il 
Bernetti, un permesso per poterle andare a disegnare: l'ottenne e 
dopo qualche mese di lavoro assiduo espose nel suo studio, con i 
ritratti   delle   due   belle   sonninesi,   alcuni   quadri   di   soggetto 
brigantesco,   i   quali   sì   per   la   novità   del   genere   come   per   la 
maestria   con   cui   eran   composti,   disegnati   e   dipinti   ebbero   un 
successo  straordinario, e furono l'origine di quella  [341]  enorme 
quantità di pitture, sculture, disegni, incisioni e litografie di scene 
e rappresentazioni della vita dei banditi, che spargendosi per il 
mondo ci procurò, come dissi dianzi, quella fama, non del tutto 
immeritata, del resto, in grazia della quale chiunque veniva fra 
noi vedeva briganti da per tutto. Perfino nel Caffè Greco! Par 
credibile? Eppure è così.

In un volumetto pubblicato a Parigi nel 1869, un certo Auguste 
Villemot incomincia un suo scritto, intitolato Brigands et Voleurs, 
precisamente con queste parole: —  En 1847 j'étais à Rome. J'y 
frequentais   le   Café   Grec,   établissement   très   pittoresque...   e   lo 
prosegue   dicendoci   come   proprio   in   cotesto  établissement  egli 

avesse  il piacere  di conoscere  un signore sulla  sessantina, con 
occhiali   e   parrucca,   il   quale,   niente   di   meno,   era   il   famoso 
capobrigante   Carmagnola,   che,   ritiratosi   dalla   professione   con 
quarantamila scudi, viveva in uno dei migliori alberghi di Roma e 
recavasi tutte le sere nella bottega di via Condotti per leggervi le 
gazzette e per giuocare qualche partita a dòmino, conversando 
piacevolmente con gli amici.

Lo scritto del Villemot non ha di certo una grande importanza 
nella   storia   della   letteratura   francese,   ma   ne   ha,   mi   pare,   una 
grandissima in quella del nostro Caffè, poichè ci dimostra come 
questo,  sol   che   lo   volesse,  potrebbe   onorarsi   di  avere   ospitato 
nelle   sue   stanze,   fra   le   tante   persone   celebri,   anche   un 
capobrigante. Potrebbe; ma, siatene certi, non lo farà. La bottega 
illustre, che pur avendo la fortuna di poter annoverare nella lunga 
serie   dei   suoi   avventori   un   re,   non   se   ne   è   mai   vantata; 
figuriamoci   un   po'   se   vorrà   farsi   avanti   per   gloriarsi   di   avere 
accolto fra le sue oneste pareti il famoso Carmagnola!

[342]

Lasciamo stare dunque il brigante e parliamo del re.

Luigi primo di Baviera nei lunghi soggiorni che fece in Roma, 
per  passarvi   ogni   anno   lietamente   i   mesi   dell'inverno,  dall'alto 
della sua Villa Malta, in cui abitava, scese spesso nel Caffè Greco 
per cercarvi i suoi amici tedeschi, dai quali era adorato, e per 
portarli in qualche osteria romanesca. Le osterie dove, senza far 
torto alle altre, egli soleva più di frequente condurre gli artisti, 
eran due: una in riva al Tevere presso Ripagrande, sempre fornita 
di eccellente marsala, e un'altra all'insegna della Campanella, in 
piazza Montanara, ove il Goethe incontrò la bella Faustina da lui 
poi immortalata nelle Elegie Romane. Con quale gioia gli artisti 
accogliessero gli  inviti del buon  Luigi e  con  quanta prontezza 
abbandonassero per seguirlo il loro ritrovo abituale, non occorre 
dirlo; ma non occorre dire nemmeno che vi ritornavano presto.

Der Kaffée in dem Kaffé Grec

Den Katzenjammer jaget weg.

Questi due versi che ci fan sapere come il caffè del Caffè Greco 
fosse allora ritenuto dagli artisti tedeschi un rimedio eccellente 
per far svanire i fumi delle sbornie, possono servire, io credo, 
anche a farci intendere come, in ogni caso, la loro lontananza 
dalla via Condotti non dovesse certamente prolungarsi al di là 
dello stretto necessario! Vi tornavano dunque; ma appena Luigi 
veniva a rivolger loro nuovi inviti, se ne allontanavano ancora per 
seguire il buon re nelle sue osterie predilette, ove egli amava di 
mangiare e di bere allegramente ammirando, se se ne presentava 
l'occasione,   le   belle   popolane   di   Trastevere,   cantando   le   dolci 
canzoni della patria  [343]  lontana, e recitando fra un bicchiere e 
l'altro qualche epigramma composto nella giornata. Uno appunto 
di cotesti epigrammi del re Luigi ha per argomento la bottega di 
via Condotti; e lo Schiaparelli lo ha tradotto così:

D'alemanni ritrovo meglio tedesco chiamarte,

Ma noi stringe coi greci l'affinità dell'arte.

E   fra   gli   artisti   italiani   quali   furono   quelli   che   più   o   meno 
assiduamente visitarono il Caffè? Tutti. O, almeno, quasi tutti; 
poichè si può dire, senza esagerare, che fino al 1870 il Circolo 
artistico internazionale di Roma fu il Caffè Greco.

Negli anni oramai lontani, quando incominciai a frequentare la 
bottega   di   via   Condotti,   al   vecchio   Frezza,   che   precedette 
nell'esercizio del locale l'attuale proprietario, io solevo chiedere 
spesso notizie sulla preistoria del negozio allora suo, e ricordo 
che   dopo   di   avermele   date   egli   mi   diceva   sempre   di   averle 
apprese   sfogliando   un   grosso   libro   posseduto   da   un   certo 
Raffaele,   un   vecchio   cameriere   da   lui   trovato   nella   bottega   e 
conservato per qualche tempo al suo servizio. Il libro, a quanto 
affermava il Frezza, era «un museo», e conteneva firme, indirizzi, 

poesie, pezzi di musica, disegni, caricature e motti di coloro che 
avevano frequentato o visitato il Caffè.

Dove sarà andato a finire il cimelio prezioso? E chi lo sa!

Un   giorno   che   il   Frezza   mi   parlava   lungamente   del   libro, 
dicendomi,   fra   l'altro,   di   averci   vista   una   pagina   scritta   da   un 
famoso romanziere russo, il quale abitava in via Sistina ed era 
assiduo frequentatore della bottega (doveva essere certamente il 
Gogol),   io   gli   chiesi   se   ricordasse   di   averci   visto  [344]  anche 
qualche   cosa   del   Pinelli   e   del   Leopardi;   ma   non   mi   seppe 
rispondere.

Il   Leopardi   durante   la   sua   permanenza   in   Roma,   ove   corse   il 
pericolo di vestirsi da prelato e di andare con l'abito paonazzo a 
governare una provincia, dimorò precisamente nella casa vicina a 
quella dove abitava, ed abita ancora, il Caffè Greco; dunque può 
darsi che il poeta della Ginestra, se non altro per rapporto di buon 
vicinato, almeno una visita alla bottega famosa gliel'abbia fatta; 
ma il Pinelli io credo che non vi sia mai andato. L'amaro e reo 
caffè al sor Meo piaceva poco. Al caffè di Portorico e di Moka 
egli preferiva il caffè  de li Castelli, e specialmente quello che 
matura e s'indora nell'autunno sui dolci colli tuscolani. Per ciò 
tutto,   non   si   rischia   di   correr   troppo   pensando   che   se   pure   il 
bizzarro artista romanesco vi è entrato qualche volta, nelle stanze 
del Greco, vi sia entrato per sbaglio.

Al   Frezza   un'altra   volta   io   ricordo   di   aver   dimandato   se   fra   i 
disegni conservati nel libro, di cui s'è discorso, rammentasse di 
averne  visto  qualcuno  di  Massimo d'Azeglio, ed ei  mi rispose 
affermativamente   e   mi   parlò   di   un   «guerriero   a   cavallo».   Del 
resto il buon uomo, quando io lo invitavo a darmi qualche notizia 
sugli artisti che avevano frequentata la bottega prima che questa 
fosse divenuta sua, dopo di avermene discorso brevemente a voce 
bassa   e   solenne,   come   se   si   trattasse   dei   suoi   antenati,   forse 
temendo   di   non   ricordar   bene,   taceva;   ma   se   invece   io   gli 
chiedevo quali persone illustri egli potesse dire di aver visto coi 
suoi   occhi   entrare   e   trattenersi   nel   suo   Caffè,   allora   il   caro 

vecchio si animava tutto, sorrideva, si accarezzava con la piccola 
mano aperta la bella barbetta argentea, alzava un pochetto la [345] 
voce e vinto da una commozione profonda in cui si sentiva un po' 
d'orgoglio   mi   nominava   Wagner,   Liszt,   Gounod   e   Bizet, 
Gregorovius, Gibson  e la sua  allieva  Enrichetta  Hossmer, che, 
fuggita a sedici anni dalla famiglia, venne qui, sola, dall'America 
per   studiare   scultura;   Barrias,   Wurzinger,   Harpignies,   Hamon, 
Rosales   e   Mariano   Fortuny,   il   Riedel,   Regnault,   Hébert, 
Celentano,   Morelli,   il   Catel,   il   Mayer,   che   morì   di   un   colpo 
apopletico   proprio   nella   bottega,   il   Pollak,   Carlo   Coleman   e 
Federigo   Faruffini;   poi,   dopo   di   avermi   indicato   il   posto   ove 
alcuni di costoro erano soliti di mettersi a sedere, finiva quasi 
sempre col mostrarmi una vecchia fotografia di un quadro dipinto 
nel 1845 dal Passini: un quadro in cui è effigiata la prima stanza 
del   Caffè,   ove   allora   era   il   banco,   che   adesso   invece   sta 
nell'ultima,   e  mostrandomela   mi   faceva  osservare   fra   le   figure 
quella del cameriere che è appunto il ritratto di quel tal Raffaele, 
il proprietario del libro ove era, si può dire, la storia del Caffè 
Greco.

Ma dove sarà andato a finire il cimelio prezioso? E chi lo sa?!

*

*

*

Da   quanto   può   vedersi   nel   quadro   del   Passini,   parrebbe   che 
quando ei lo dipinse nella bottega di Via Condotti di cameriere ve 
ne fosse uno solo; ora invece ve ne son due, i quali rispondono, 
ma non con troppa premura, ai nomi di Nunzio e Salvatore.

Nunzio   e   Salvatore   pur   essendo   abbastanza   vecchi   vengono 
comunemente   chiamati   «i   due   giovani»,   e   tanto   l'uno   quanto 
l'altro dal continuo contatto con [346] gli artisti hanno appreso un 
certo   disprezzo   per   le   forme   esteriori,   massime   per   ciò   che 
riguarda il rispetto verso gli avventori, e un'aria di indipendenza 
indomabile che molto li onora. Ambedue servono, è vero; però 
quando   vanno   attorno   per   le   stanze   sorreggendo   i   vassoi 

scintillanti  sui  quali  tintinnano  e fumigano  urtandosi  insieme  i 
bricchi,   le   tazze   e   i   bicchieri,   il   loro   passo,   come   direbbe   la 
buon'anima di Francesco Domenico Guerrazzi, è quello di servi 
liberi in Caffè libero. Del resto tutti e due dalla lunga permanenza 
nella bottega e dal diuturno esercizio delle loro funzioni hanno 
imparata una certa tal qual filosofia, non senza una discreta dose 
di   pessimismo   bonario,   che   li   porta   a   pigliare   il   mondo   come 
viene e l'avventore come Dio lo manda. E questo di solito per i 
gusti e per le abitudini differisce assai dal maggior numero dei 
suoi simili i quali popolano ordinariamente tutti i Caffè dell'orbe 
terracqueo. Una delle sue caratteristiche, se non la prima, è quella 
di   preferire   l'acqua   a   tutte   le   bevande   multicolori   più   o   meno 
dolci   ed   amare.   Difatti   il   numero   dei   bicchieri   d'acqua   che 
giornalmente e seralmente si consuma nelle pittoresche sale del 
Greco è inaudito. Chi di cotesti bicchieri volesse farne in capo 
all'anno un computo, anche approssimativo, dovrebbe, io credo, 
prima di mettersi al lavoro, inventare molti numeri nuovi! Ma a 
proposito di acqua mi torna a mente una graziosa storiella.

Un   giovanotto,   assiduo   frequentatore   del   Caffè,   oltre   all'aver 
molto ingegno, aveva, cosa molto naturale, un picciol debito col 
padrone del negozio e, cosa più naturale ancora, cotesto debito 
non lo pagava mai. Rebus sic stantibus il suo nome, che più tardi 
doveva esser scritto a lettere d'oro nel libro [347] glorioso dell'arte, 
per allora rimaneva, purtroppo, vergato col nero inchiostro in un 
vile   scartafaccio   ove   erano   annotati   i   nomi   di   coloro   che 
dovevano denaro alla bottega.

Il giovanotto, ogni giorno, giuocava or con questo or con quello 
qualche   partita   a   scacchi   e,   abilissimo   com'era,   vinceva   quasi 
sempre la posta: il prezzo di una tazza di caffè. Una volta i suoi 
amici furono sorpresi di sentirgli chiedere al cameriere, invece 
dell'abituale   «tazza   nera»,   un   bicchierino   di   un   liquore   bianco 
ferocissimo,   fabbricato,   Dio   ce   ne   scampi   e   liberi   tutti!,   coi 
nòccioli delle ciliegie.

— Non pigli il caffè? — gli chiesero.

— No — rispose il giovanotto, vuotando in fretta il bicchierino 
— no. Il caffè m'urta troppo i nervi.

La risposta era persuasiva: gli amici non gli domandarono più 
nulla   e   lui   seguitò   ad   annaffiare   le   sue   vittorie   con   l'infernale 
mistura: non gli domandarono più nulla; ma ogni volta che veniva 
pronunciato il suo nome, non sapevano trattenersi dall'esclamare: 
— Che peccato! Buono, bravo, giovane... Rovinarsi così! — E se 
qualcuno chiedeva qual cosa facesse egli mai per rovinarsi così, 
gli rispondevano con voce accorata: — S'è dato ai liquori. — E 
soggiungevano: — Li beve come noi beviamo l'acqua.

Proprio   vero!,   poichè   la   bottiglia   del   famoso   liquore   bianco, 
fabbricato   coi   nòccioli   delle   ciliegie,   conteneva   soltanto   acqua 
pura.

In   conclusione   egli   beveva   bicchierini   di   acqua;   gli   altri   li 
pagavano come se fossero pieni di liquore, e il cameriere, che 
sapeva tutto, portava il danaro al suo padrone. E fu così che il 
bravo giovanotto si fece, è vero, la fama di un indurito ubriacone, 
ma pagò il suo debito fino all'ultimo centesimo.

[348]

Ma oltre al grande amore ch'ei nutre per l'acqua l'avventore del 
Caffè Greco si differenzia non di rado dai frequentatori degli altri 
Caffè per il conto in cui tiene la negra infusione arabica; poichè, 
mentre   ovunque   cotesta   infusione   si   suol   berla   per   digerire   il 
desinare che s'è mangiato, nella bottega di via Condotti invece la 
si beve sovente per digerire il pranzo che non si mangerà. Gli 
artisti,   è   risaputo,   più   di   ogni   altra   classe   di   persone,   vanno 
soggetti a distrarsi, e perciò come talora si dimenticano di pagare 
la pigione dello studio, così qualche volta si scordano di desinare. 
Io di artisti afflitti da cotesti fastidiosi svagamenti dello spirito ne 
ho   visti   parecchi.   Ne   ricordo   uno   fra   gli   altri,   che   mi   venne 
presentato da un mio conoscente, il quale, avendo con lui una 
certa affinità di temperamento si onorava di essergli discepolo.

Era   un   francese;   parlava   poco   e   male   il   nostro   linguaggio;   e 
benchè sapesse lavorare discretamente, un po' per colpa sua e un 
po' per colpa degli altri, quando arrivava alla fine della giornata 
gli ci mancavano sempre venti soldi a mettere insieme una lira. 
Poveretto! Aveva continuato per varii anni a combattere contro 
l'avversa   fortuna,   e   dalla   lotta   terribile   alfine   era   uscito   così 
malconcio   che,   forse   per   consolarsi,   s'era   messo   a   studiare 
astronomia. Quando io ebbi il piacere di stringergli la mano, egli 
nella scienza degli astri aveva già fatto progressi spaventosi: tali, 
quali Ipparco, Tolomeo, Copernico, Keplero, Galileo, Newton e 
Laplace non glieli avrebbero sicuramente invidiati. La volta del 
cielo era, si può dire, per lui la volta della sua camera da letto. Le 
stelle le conosceva tutte e di ciascuna sapeva il nome, il cognome, 
la patria e la [349] condizione: nessuna delle loro abitudini gli era 
ignota,   e   poteva   descrivere   esattamente   le   più   segrete 
caratteristiche della loro fisonomia.

Il suo discepolo, trovandosi senza dubbio in condizioni tali da 
poterlo affermare senza correr pericolo di essere smentito, una 
sera mi assicurò che il suo maestro se lo avesse voluto avrebbe 
potuto anche parlarci, con le stelle, perchè ne conosceva la lingua. 
Veramente di questo io ho sempre un po' dubitato; quello però di 
cui non sono mai stato dubbioso è che il francese spesso nelle 
notti serene s'inoltrava nella campagna con una lanternina e una 
cartella   per   andare   a   ritrattare   una   stella   della   quale   s'era 
invaghito. Quando la trovava già alta nel cielo si metteva subito a 
disegnarla;   se   invece   al   cader   della   notte   non   era   ancor   sorta, 
l'aspettava; e appena la vedeva brillare fra le nebbie del lontano e 
sconsolato   orizzonte   accendeva   la   lanternina,   vi   accostava   un 
foglio di carta e incominciava a lavorare; e al primo apparire del 
giorno spegneva il lumicino, e mentre intorno a lui si alzavano a 
volo trillando festosamente le allodole, se ne tornava a Roma, 
voltandosi di tanto in tanto per salutare la sua stella che vaniva 
tremolando nella luce fredda dell'alba.

Il discepolo io lo vedevo spesso, perchè, avendo saputo che io 
scrivevo   nel   «Capitan   Fracassa»,   nella   speranza   di   potermi 
indurre a stampare sui giornali qualche poesia in onore del suo 
maestro,   godeva   a   intrattenersi   con   me   per   raccontarmene   le 
gesta; e io a dire la verità godevo non poco a sentirlo parlare. Una 
volta gli  chiesi  se alle  gite  notturne, delle  quali  mi discorreva 
sovente,   prendesse   parte,   e   mi   rispose,   turbandosi,   di   sentirsi 
troppo piccolo [350] per poter andare in campagna di notte con un 
uomo tanto grande. La risposta non mi parve molto chiara: gli 
rivolsi altre domande e mi riuscì di fargli confessare come una 
notte   certi   brutti   cani,   attirati   dal   chiarore   della   lanterna   del 
maestro, lo avessero assalito e quasi divorato.

— Sicchè da quella notte...

— Non ci sono più andato. — mi rispose subito; e, dopo di aver 
fatto un gesto di terrore, alzò una gamba, si toccò il polpaccio e 
riprese con grande sincerità: — Non ci sono più andato perchè, 
sebbene la mia venerazione per il mio maestro e per la sua arte 
astronomica sia eccezionale, io la vita umana la ritengo una cosa 
troppo sacra per essere data in pasto ai cani. Dico male?

— Benissimo! Però il vostro maestro ci va sempre in campagna, 
di notte?

— Sempre. Del resto — aggiunse, crollando il capo — per tutto 
quello   che   riguarda   la   vita   non   abbiamo,   purtroppo!,   le   stesse 
idee. Le nostre opinioni sono molto diverse.

— Cioè?

— Ma, per esempio: lui non porta mai la camicia perchè la crede 
inutile, io invece la trovo necessaria; lui dice che meno si mangia 
e meglio si sta, io invece questo non lo posso ammettere; lui mi 
raccomanda   sempre   nel   caso   trovassi   uno   che   mi   offrisse   un 
milione, di buttarglielo in faccia, e io questa raccomandazione la 
trovo...

— Superflua?

— No, ingiusta. E per quale ragione io dovrei rispondere con una 
villania a chi mi vuol fare una gentilezza? Ma niente affatto! Se 
domani   uno   viene   da   me   e   mi   dice:   «Giovannino,   eccovi   un 
milione», [351] io lo ringrazio, mi piglio il milione, e me lo metto 
nel portafoglio. Ma non basta. Lui, per esempio, vorrebbe anche 
persuadermi che se mi abituassi a mangiare il carbon fossile io 
potrei correre e fischiare come una locomotiva, e questa sua idea, 
a dire la verità, io la credo molto discutibile. Insomma, se lui mi 
ragiona   sull'arte   astronomica,   io,   secondo   le   mie   forze,   sono 
sempre disposto ad andargli appresso con gli occhi chiusi; ma se 
invece mi parla delle cose che riguardano la vita, io non lo posso 
seguire.

— Ma l'andare in campagna, di notte, a disegnare le stelle mi pare 
che sia una cosa che riguarda l'arte.

— Ah! mille perdoni! È una cosa che riguarda l'arte, sì; ma anche 
la vita, perchè ci sono i cani. — mi rispose; e ripetendo quel gesto 
di terrore, già fatto poco prima, e tornando a toccarsi il polpaccio, 
seguitò: — Del resto lui è lui, e certe cose se le può permettere. E 
poi se non se le permettesse, non potrebbe fare quello che fa.

— Ma che cosa fa? — gli domandai: ed egli, felice di potersi 
allontanare  dai cani, il  cui ricordo gli faceva ancora vedere le 
stelle,   s'aggrappò   immediatamente   alla   mia   domanda   e 
incominciò a discorrere con grande enfasi cercando di spiegarmi 
quale   e   quanta   fosse   la   grandezza   fisica   e   morale   dell'opera 
sublime del suo maestro incomparabile. Non ci potei capir nulla. 
Ma appunto per questo fui assillato dalla curiosità di vedere che 
diamine   di   roba   il   maestro   incomparabile   mettesse   sulla   carta 
nelle   sue   gite   notturne;   e   qualche   giorno   dopo   avendolo 
incontrato nel Caffè Greco, me gli avvicinai e gli chiesi se mi 
permetteva di visitare il suo studio.

— Impossibil! — mi rispose subito, e alzando lentamente l'indice 
della destra verso il soffitto della stanza, [352] proseguì; — Il mio 
atelier  non rimane sulla terra;  mais  si trova in cielo, e si apre 
seulement quand vous dormez.

Rimasi   male.   Allora   egli,   che   in   fondo   era   buono   e   gentile, 
avvistosi   della   impressione   sgradevole   cagionatami   dalle   sue 
parole, mi disse, sorridendo: — Mais pourtant non vi dispiacete: 
si vous non potete pas venir da me, j'aurais le plaisir di venir io a 
cercare   voi  chez  vous.   —   Il   giorno   dopo,   difatti,   mantenne   la 
promessa e mi portò a far vedere una cartella piena zeppa di fogli 
di carta di tutti i colori, sui quali tra un inferno di linee c'erano 
disegnate centinaia e centinaia di figure geometriche contornate 
da   migliaia   di   punti,   di   virgole   e   di   parole   incomprensibili. 
Rimasi sbalordito; e non sapendo dir altro gli domandai a qual 
cosa avrebbe mai potuto servirgli tutta quella roba: e lui, dopo di 
avermi detto più volte, ridendo, che gli astronomi erano des fous,  
absolument   des   fous,   divenne   istantaneamente   serio,   e, 
abbassando   la   voce,   come   se   mi   svelasse   un   gran   secreto,   mi 
disse che ne avrebbe ricavato una serie di disegni astronomici per 
riordinare   da   cima   a   fondo   tutto   il   sistema   planetario 
dell'universo.

Purtroppo l'impresa formidabile lo sciagurato non potè condurla a 
termine; poichè dopo qualche settimana ch'egli m'avea palesato il 
suo arcano, due caprari lo trovarono morto poco lungi dalle mura 
aureliane   in  un  campo  d'erbe  selvatiche  rilucenti   di  rugiada  al 
primo bacio del sole.

Il   suo   discepolo   inconsolabile   ce   ne   portò   l'annuncio   al   Caffè 
Greco   dicendoci   fra   le   altre   cose   come   il   poveretto   dovesse 
certamente esser morto di fame perchè erano tre giorni che non 
mangiava.

— Tre giorni! — esclamò con voce incredula un  [353]  bell'uomo 
panciuto; e avvicinata alle sue tumide labbra una tazza fumante 
colma di buon caffè la rimise in fretta sul piattino; vi gittò dentro 
due   pezzetti   di   zucchero   e   dopo   qualche   istante   di   silenzio 
dimandò: — Ma come si fa a rimanere tre giorni senza mangiare? 
—   Fissò   con   gli   occhietti   lustri   il   vuoto   quasi   per   cercarvi   la 
risposta, poi, rimescolò il caffè, guardò i suoi vicini e, facendo 
spallucce, soggiunse: — Eh, già! Sempre originali gli artisti.

Proprio   vero!   Sempre   originali   gli   artisti.   Ma   del   resto   tale 
originalità nelle stanze del Greco è più comune di quanto si crede; 
poichè, come osservava giustamente il mio amico Angelo Conti, 
è scritto nel libro del Fato che i pazzi più strani, quelli che noi 
potremmo   chiamare   l'aristocrazia   della   demenza,   siano   essi 
romani, italiani o dei più remoti paesi, debbono lasciare un segno 
della loro esistenza nella bottega di via Condotti.

Una sera, rammento, entrò nel Caffè un vecchietto macro, rosso 
in volto e vestito di nero. Nessuno di noi l'aveva mai visto, ma 
egli ci strinse a tutti la mano; poi, dopo un inchino solenne, ci 
disse che egli era Donato Sacchetta, albergatore in Bomba, un 
piccolo   paese   dell'Abruzzo,   ed   ex   professore   di   filologia 
comparata; e, con nostra grande meraviglia, ci comunicò di esser 
venuto apposta a Roma per esporre agli amici del Caffè Greco il 
suo sistema di cosmologia. Chiese un caffè, se lo bevve, e poi, 
mentre   noi   non   ci   eravamo   ancora   rimessi   dalla   sorpresa, 
incominciò a dire a voce alta: — Illustri signori! Il vero mezzo 
per scoprire la ragione delle cose è offerto dal linguaggio. Ogni 
parola   racchiude   la   rivelazione   di   un   mistero   dell'esistenza 
universale. In [354] questa maniera io ho potuto tuffarmi nel gran 
mare dell'Essere fra l'eterno flusso e l'eterno riflusso. Ora, se lo 
permettete, lo farò vedere a voi tutti. Io sono il mistico cignale 
che   trionferà   sul   carro   del   possibile   contro   l'impossibile,   io 
sostituirò alla matematica la filologia, io...

A questo punto, mentre tutti tacevano guardandolo esterrefatti, e 
qualcuno   si   allontanava   prudentemente,   si   fece   avanti   il 
professore Spetrino, autore di un saggio critico e inedito, su Jean-
Baptiste   Racine   e   libero   docente   di   lingue   vive   e   morte   nella 
nostra Università. Allora fra i due professori si accese una disputa 
furibonda,   tanto   furibonda   che   per   farla   cessare   dovettero 
intervenire altri tre interlocutori: il barbuto e placido proprietario 
del Caffè e due guardie di pubblica sicurezza. E forse non fu il 
sistema  di   Donato  Sacchetta  che,  pochi  giorni   dopo,  spinse   lo 
Spetrino  ad  entrare  nella   caserma   dell'artiglieria   al  Macao  ove 

prese   a   bastonare   i   cannoni,   gridando   che   era   giunta   l'ora   di 
distruggere   tutte   quelle   orribili   macchine   da   guerra?   Povero 
Spetrino!   Lo   fermarono,   lo   legarono   e,   mentre   egli   urlava:   — 
Portatemi   nel   tempio   della   Fratellanza   e   della   Pace!   —   lo 
portarono al manicomio.

Un altro ne ricordo: un pittore milanese caduto rapidamente da 
una gloriosa giovinezza in una oscura e precoce vecchiaia. Lo 
riveggo ancora, vestito d'estate e d'inverno con un soprabitone di 
colore giallognolo non fatto certo per le sue spalle, entrare nella 
bottega, traversarla a piccoli passi e andarsi a mettere a sedere in 
un angolo quasi buio. Non parlava mai con nessuno. Il suo volto 
scarno aveva l'impassibilità di una maschera. Se mai qualcuno gli 
rivolgeva la parola, rispondeva con un lento movimento del capo 
[355]  e   ritornava   subito   immobile.   Un   giorno   lo   trovarono 
insanguinato  e  morente  sopra  uno  dei  gradini  dell'obelisco  del 
Popolo. S'era tagliate con un pezzo di vetro le vene dei polsi, e 
dopo   di   avere   scritto   sul   travertino   col   proprio   sangue:   «Siate 
onesti»,   era   caduto.   Il   disgraziato,   fra   i   commenti   della   folla, 
venne condotto all'ospedale, e le due parole formidabili furono 
cancellate subito con l'acqua di Trevi delle vicine fontane. Ma 
prima che le cancellassero, mentre illuminate dal sole spiccavano 
ancora fosche su la pietra gialla, un signore le lesse e domandò 
chi le avesse scritte. Tutti gli risposero: — Un pazzo.

Non sempre però il sanguigno e lugubre ammanto della tragedia 
ricopre   le   persone   di   coloro   che   nelle   stanze   del   Greco 
rappresentano la follìa artistica internazionale. Fra cotesti illustri 
rappresentanti   me   ne   torna   alla   memoria   uno   il   quale   sapeva 
travestire con tale sottile ironia e con tanta volgare buffoneria il 
suo nero pessimismo, inasprito continuamente dai disinganni e 
dalla fame, che al vederlo e all'udirlo non si poteva fare a meno di 
ridere. Di quanto gli era accaduto o gli accadeva realmente, non 
parlava quasi mai: lo lasciava raccontare alle rughe numerose e 
profonde del suo volto, al suo abito sbrandellato ove erano più 
asole che bottoni, ed a tutta la sua figura macra ed ossuta. I suoi 

discorsi,   spesso   illuminati   da   lampi   inaspettati   di   comicità 
irresistibile   e   da   stravaganze   inaudite,   si   aggiravano   ognora 
intorno a invenzioni meravigliose o sopra a visioni fantastiche di 
mondi   strani   e   sconosciuti,   e   finivano  quasi   sempre   con   motti 
feroci che stroncavano una reputazione scroccata o frantumavano 
un'opera,   così   detta,   d'arte,   o   frustavano   a   sangue   un   artista 
mediocre favorito dalla fortuna.

[356]

Un giorno entrò nel Caffè e ci disse di aver trovato finalmente 
dopo   molte   prove   e   riprove   il   modo   di   fare   l'oro.   Qualcuno 
sorrise; e un pittore, noto a tutti per i favori ottenuti umiliandosi 
dinanzi ai potenti, volendolo canzonare gli disse: — Fai l'oro? 
Ciò mi fa piacere, ma non mi sorprende. Io faccio l'argento. — 
Già! Come le lumache: strisciando. — gli rispose il pazzo; e per 
quel giorno di oro e di argento non si parlò più.

Un'altra   volta   ci   fece   un   lungo   discorso   sul   noto   proverbio: 
Impara l'arte e mettila da parte; e, dopo di averci dimostrato come 
per lui fosse giunto il momento di mettere da parte l'arte e di darsi 
all'industria,   ci   comunicò   di   avere   impiantato   un   opificio   per 
fabbricare i pennelli con le code dei pesci. Ma l'industria non gli 
riuscì. Allora si diede a fabbricar colori, e ne inventò uno giallo 
che   aveva   la   densità   delle   terre,   e,   sia   detto   senza   malizia,   la 
trasparenza delle lacche, e, non so perchè, gli diede il nome di 
«capitone». Era buono. Lo vendeva a una lira il tubetto e molti lo 
comperarono;   ma   adoperandolo,   turbati   da   qualche   sospetto, 
furono assillati dal desiderio di voler sapere con quali sostanze 
venisse fabbricato. Ohimè! un giorno strinsero il suo inventore 
con molte dimande, gli nominarono la materia prima con la quale 
essi temevano che il «capitone» fosse composto e si sentirono da 
lui rispondere: — Può essere!

La   rivelazione   del   segreto   rovinò   interamente   l'industria   del 
«capitone»; quei che ne avevano ancora si affrettarono a buttarlo 
via, e il suo inventore per passare in più spirabil aere si mise a 
scrivere un «opuscolo di estetica» intitolato:  Viaggio patologico 

nella clinica dell'arte moderna in Italia, nel quale dissertava [357] 
sui premi di incoraggiamento istituiti dal Governo a vantaggio 
degli artisti. Egli ragionava così: — I premi per qual fine sono 
stati   decretati?   Per   comprare   col   danaro   del   pubblico   le   opere 
degli artisti. Benissimo! Ma quando un'opera d'arte è veramente 
buona,   chi   la   compera   lo   si   trova   sempre.   Colui,   dunque,   che 
vende   il   suo   lavoro   non   ha   bisogno   di   essere   incoraggiato   da 
nessuno: si incoraggia da sè. Coloro i quali non vendono i loro 
quadri   e   le   loro   statue,   coloro   che   producono   pessime   opere 
d'arte, questi debbono essere incoraggiati perchè, se a costoro non 
pensa il Governo ad aiutarli, chi mai ci penserà?

Dopo qualche mese che io avevo viaggiato patologicamente con 
lui in una stanza del Caffè Greco, mentre una luce tenue e dorata 
entrava   dalla   porta   socchiusa   e   spargevasi   dolcemente   nelle 
camere silenziose, ove i camerieri dormicchiavano sdraiati su le 
panche vedove di avventori, lo incontrai per istrada, precisamente 
in via Nazionale, ove allora allora s'era chiusa una esposizione di 
belle   arti.   Appena   egli   mi   vide   da   lontano,   mi   venne   subito 
incontro agitando un giornale aperto e mi disse: — Ha visto? Ha 
inteso? Ha letto quali quadri sono stati comperati dalla Giunta 
Superiore per adornarne la Galleria di arte moderna? Si ricorda? 
Se la rammenta la mia lettura? Lo vede come la mia idea si fa 
strada? Lo capisce ora come il mio modo di pensare s'impone? — 
E, senza darmi il tempo di poter aprire la bocca, scoppiò in una 
risata fragorosa che fece fermare i passanti, mi voltò le spalle e 
agitando ripetutamente il giornale si allontanò.

[358]

*

*

*

Il pubblico del Caffè Greco non è più adesso simile a quello che 
io   vi   trovai   quando   incominciai   a   frequentarlo.   Oggi   molti   di 
coloro che vi conobbi allora o son savi o son sepolti; tuttavia la 
massima   parte   di   quanti   vi   si   recano   al   presente   è   data   dagli 
artisti; e nelle serate in cui la pioggia è vicina, mentre i barometri 

romani   inclinano   gl'indici   verso   il   segno   della   tempesta,   vi   si 
accendono ancora discussioni furibonde su argomenti più o meno 
artistici,   le   quali   non   si   spengono   se   non   quando   la   pioggia 
principia a cadere fragorosamente sul soffitto di vetri dell'ultima 
stanza. Non sempre però la pioggia arriva in tempo a pacificare 
gli animi inacerbiti.

Una sera due giovinotti, dopo di aver sorbito i loro caffè e di 
averli trovati semplicemente borgiani, non avendo altro di meglio 
da fare, impresero ad esaminare quale delle due arti sorelle fosse 
più difficile ad essere esercitata, se la pittura o la scultura. I due 
contendevano già da un pezzo su l'arduo argomento quando un 
loro vicino, buttando via un mozzicone di sigaro, da lui dichiarato 
assolutamente   infumabile,   entrò   buon   terzo   nella   discussione: 
poco dopo, lagnandosi delle scarpe che glieli stringevano troppo, 
vi mise i piedi un altro; poi un altro ancora, e la controversia si 
ingigantì talmente che la stanza dove essa era nata non bastando 
più a contenerla, si sparse a poco a poco nelle altre camere della 
bottega.   Allora   tutto   il   Caffè   si   divise   in   due   schiere   di 
combattenti: una guidata dagli scultori e l'altra dai pittori. La lotta 
ardeva furiosa e gli urli, le [359] contumelie, le risate e gli applausi 
coprivano a volta a volta le voci squillanti degli oratori, quando 
un signore, senza riflettere a quanto avrebbe per avventura potuto 
capitargli   fra   capo   e   collo,   ebbe   il   fegato   di   farsi   avanti   ad 
affermare che, secondo Spencer, la scultura era un'arte inferiore. 
All'udire il nome del filosofo gli scultori rimasero per qualche 
istante silenziosi, ma riavutisi subito dalla sorpresa chiusero la 
discussione   con   tali   argomenti   che   il   pover'uomo,   se   ancora 
campa, se li deve ancora ricordare.

Quietato   il   baccano,   mentre   le   prime   gocce   di   pioggia 
incominciavano a battere sui vetri del soffitto dell'ultima stanza, 
uno chiese: — E chi è questo Spencer?

— E chi vuoi che sia? — gli risposero in parecchi. — Sarà uno 
dei soliti giornalisti.

Perchè queste parole siano intese nel loro giusto valore, è bene 
avvertire che per la maggior parte dei frequentatori della bottega 
di   via   Condotti,   il   vocabolo   giornalista,   massime   se   viene 
pronunciato atteggiando le labbra a una smorfia di disprezzo, non 
serve mai a designare chi scrive in un giornale, ma colui che in un 
giornale scrive di 'cose d'arte' in genere e di quadri e di statue in 
specie. Del resto giornalisti veri e proprii io nel Caffè Greco non 
ce ne ho mai visti. Qualcuno forse può esserci capitato; ma se mai 
sarà  stato  un giornalista senza giornale, e  allora sarà  andato a 
confondersi   fra   quei   frequentatori,   dirò   così,   sporadici   della 
bottega, fra i quali non è difficile di incontrare maestri di musica 
che non conoscono altre note all'infuori di quelle del trattore e del 
sarto, professori di pittura in qualche ospizio di ciechi, architetti 
senza archi e,  [360]  quel ch'è peggio, senza tetto, ingegneri privi 
oltre a tante altre cose anche d'ingegno, medici che non esercitano 
più la professione, forse per filantropia, vecchi impiegati giubilati 
i quali non hanno altro giubilo tranne quello, come sogliono dire, 
di   avere   un'anima   di   artista,   negozianti   senza   negozi,   avvocati 
senza cause e quindi senza effetti, poeti in cerca di una lira, e 
talvolta qualche modello.

Fra questi, nei primi anni che io frequentai la bottega, ne conobbi 
uno che non ho mai più scordato.

Era un moro. Alcuni missionarii ritornando in Italia dall'Africa, 
dove   avevano   predicato   la   verità   evangelica   agli   infedeli,   se 
l'erano portato appresso, e lo avevano battezzato imponendogli il 
nome lietissimo di Natale: ma, purtroppo, il nostro buon Dio del 
povero Natale non si era curato tanto quanto forse, se l'avessero 
lasciato stare a casa sua, se ne sarebbe curato il suo Allah; difatti, 
quando io lo incontrai in un angolo del Caffè Greco, il povero 
africano moriva di fame peggio di un europeo, e passava le sue 
giornate   cercando   inutilmente   un'ora   di   lavoro,   masticando 
qualche   pezzo   di   sigaro,   tossendo   di   tanto   in   tanto 
convulsivamente   e   bevendo   a   sorsettini   lentissimamente,   se 
poteva   procurarselo,   qualche   bicchierino   di   rum   di   cui   era 

ghiottissimo. Non era bello, no; ma le forme caratteristiche della 
sua persona, le sue movenze svelte e sempre eleganti e il modo 
singolare con cui soleva manifestare i suoi pochi pensieri e le sue 
molte sensazioni me lo rendevano simpatico, e se entrando nel 
Caffè mi avveniva di vederlo da lontano, rannicchiato dietro il 
marmo bianco di un tavolino, me gli avvicinavo e dopo di avergli 
stretta   la   mano   lunga,
 [361]  ossuta,   scimmiesca,   provando 
l'impressione di toccare un tessuto di seta, gli sedevo accanto.

Quasi   sempre   io   gli   offrivo   un   bicchierino   di   rum,   ed   egli 
avvicinandovi le labbra grosse e guardandomi di sotto in sù con 
gli occhietti socchiusi, mi ringraziava mandando fuori dalla gola 
un   suono   roco   e   tremolante   simile   a   quello   che   fanno   i   gatti 
quando   si   accarezza   loro   la   nuca.   Parlava   poco   e   alle   mie 
domande rispondeva sempre con monosillabi; ma la povertà del 
suo dizionario sapeva compensare con gesti efficacissimi. I suoi 
discorsi   li   finiva   sempre   con   le   mani.   Talvolta   sorrideva 
mostrando i denti forti e bianchi, ma non rideva mai. Poveretto! 
Dove ei fosse nato non sapeva dirlo: quelli che lo avevano messo 
al   mondo   non   li   aveva   conosciuti;   e   se   gli   chiedevo   di 
raccontarmi qualche cosa della sua infanzia, alzava le spalle e le 
riabbassava dicendomi: — Non so. — Le sue rimembranze non 
andavano al di là della sua adolescenza, ed erano tutte assai più 
nere   della   sua   epidermide.   Quei   tali   che   l'avevano   lavato   dal 
peccato originale, stimando forse con cotesta operazione idraulica 
di   essersi   liberati   da   qualsiasi   altro   obbligo   verso   di   lui,   lo 
avevano abbandonato, ed egli, discesi ad uno ad uno i gradini 
dolorosi della più obbrobriosa miseria aveva finito a trovarsi in 
mezzo   a   certi   saltimbanchi   girovaghi,   i   quali,   dopo   di   averlo 
incatenato   e   rinchiuso   in   una   gabbia   di   ferro,   lo   andavano 
mostrando   come   un   ferocissimo   antropofago   vivente   e 
proveniente   dalle   foreste   vergini   della   Patagonia:   e,   come   se 
questo non bastasse, ogni sera, affinchè il rispettabile pubblico 
potesse   avere   una   piccola   idea   del   modo   col   quale   il   povero 
Natale   divorava   il   suo   simile,   gli   gittavano   nella   gabbia   una 
gallina, ed egli, urlando  [362]  e contorcendosi come un ossesso e 

scuotendo orribilmente le catene, la ghermiva, la spennava e la 
strangolava dinanzi agli spettatori inorriditi.

Dopo di averne fatte più di Carlo in Francia, capitato in Roma, 
senz'arte nè parte, si incontrò con un pittore il quale cercava un 
nero per effigiarlo, non so veramente con quanta esattezza storica, 
in un quadro rappresentante lo sbarco di Cristoforo Colombo in 
America, e da allora incominciò a frequentare gli studi ove trovò 
una certa Rosina, la figliuola di un ubriacone, che girava per le 
strade suonando un organetto a manovella, e se ne innamorò. Non 
la lasciava mai, e quando essa era a posare in qualche studio, se 
non poteva esserle vicino, l'aspettava in istrada pazientemente per 
poi   accompagnarla   fino   all'uscio   sgangherato   di   una   casupola 
miserabile in un vicoletto nei pressi di Santa Maria Maggiore, 
ove ella abitava col padre e con l'organetto a manovella.

Un   mio   amico   che   li   conobbe   al   tempo   dei   dolci   sospiri,   un 
giorno mi diceva sorridendo, come ogni volta che li aveva visti 
salire,   tenendosi   stretti   per   la   mano,   su   per   la   scalinata   della 
Trinità dei Monti, ove morivano i rintocchi dell'avemaria, e ogni 
volta   che   li   aveva   incontrati   in   via   Sistina,   mentre   nella   luce 
azzurra   del   crepuscolo   tremolavano   le   fiamme   gialle   dei 
lampioni,   non   avesse   mai   potuto   fare   a   meno   di   pensare   allo 
Shakespeare. E, forse, chi sa? Chi sa se la povera Rosina non si 
fosse veramente innamorata dell'africano udendolo narrare le sue 
sventure? E chi sa se egli, il moro, non la ripagasse di amore per 
la pietà che n'ebbe?

Erano   arrivati   al   punto   di   volersi   sposare;   ma   questa   volta 
Brabanzio giunse in tempo per impedire [363] alla natura di cadere 
in   tanto   errore.   Non   valsero   nè   pianti,   nè   preghiere.   Se   la 
disgraziata   osava   di   nominargli   il   suo   Natale,   la   risposta   del 
birbaccione era sempre una: — Nun vojo turchi a casa mia. — E 
se la poveretta, pur avendo di lui un terrore indicibile, gli faceva 
osservare che Natale era un cristiano, egli ribatteva prontamente: 
— Io a li cristiani neri nun ce credo. — Viveva alle spalle della 
sua figliuola e non voleva che gliela portassero via: ecco la verità. 

Non si sposarono dunque; ma seguitarono sempre a volersi bene, 
e si può dire che l'africano la sua Rosina non la lasciò se non 
quando, vinto da una tisi galoppante, fu obbligato di ritornarsene 
nel grembo del nostro Dio o forse in quello del suo Allah. La 
poveretta lo pianse con molte lacrime e poi passò ad altri amori 
meno neri, ma non meno disgraziati e, perduto il padre, cadde 
sotto   le   ugne   di   un   brutto   tipo:   un   formatore,   il   quale 
impadronitosi dell'organetto a manovella prese a suonarlo per le 
strade e più spesso sotto gli olmi, i ligustri e le acacie delle varie 
osterie suburbane; ma poi, annoiato dal dover sempre sentire la 
stessa   musica,   vi   incollò   sopra   un   foglio   di   carta   con   questa 
iscrizione:   —  Da   vendersi   o   da   affittare.   Per   le   trattative 
diriggersi a me. — E quando in seguito a trattative laboriosissime 
gli   riescì   di   disfarsene,   dopo   di   essersi   mangiato,   giocato,   e 
bevuto quel poco che ne aveva ritratto, ritornò a sporcarsi le mani 
col gesso, e, cavate le impronte di quasi tutte le parti del corpo 
della misera Rosina, che egli soleva chiamare ghignando «la mia 
signora» le andava offrendo per pochi baiocchi ai signori pittori 
di via Margutta.

Tutti e due finirono male. Lui, dopo di averne fatte tante, una 
meno legale dell'altra, non sapendo [364] che cosa fare di peggio, 
essendosi   messo   a   riempire   con   un   metallo   bianco   di   sua 
invenzione,   molto   simile   all'argento,   le   forme   cave   di   certe 
monetine da due lire, un giorno fu visto in mezzo a due guardie di 
pubblica   sicurezza   e   non   se   ne   sentì   più   parlare;   lei,   povera 
figlia!, una sera uscendo da una bettola si trovò trascinata, senza 
volerlo, in una rissa e fu raccolta morente per una grave ferita di 
coltello. La portarono in un ospedale e colà, dopo qualche ora di 
tormenti atroci, quella pace che ella aveva cercato tante e tante 
volte invano nella vita la trovò nella morte.

*

*

*

Ed ora, giacchè è necessario di concludere, permettimi, o amico 
lettore, che io chiuda questo mio «Caffè» più o meno «Greco», il 
quale conclude questo volume, rivolgendoti una domanda.

Dimmi la verità, ti ho annoiato?

Senti:   una   sera   io   mi   trovavo   nella   vecchia   bottega   fra   le   cui 
storiche pareti ho cercato di intrattenerti come meglio ho potuto, 
quando un signore venne a sedersi a un tavolino accanto a me; 
chiese un caffè e se lo bevve in fretta; poi torcendo le labbra in 
segno di disgusto, chiamò con voce alterata il cameriere, e, dopo 
di avergli accennato con un'occhiata bieca il vassojo, gli disse: — 
Non   vi   vergognate   di   avvelenare   il   prossimo   con   questi 
intrugli?... Non vi vergognate?...

Il cameriere lo lasciò sfogare; guardò la tazza ove di caffè non ce 
n'era rimasta neppure una goccia, e gli rispose: — Caro signore, 
che cosa vuol farci? Oramai l'ha bevuto!