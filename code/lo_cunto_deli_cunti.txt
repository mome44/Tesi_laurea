PRIMMA GIORNATA

’NTRODUZIONE

Fu proverbeio de chille stascioniato, de la maglia an-
tica, che chi cerca chello che non deve trova chello che
non vole e chiara cosa è che la scigna pe cauzare stivale
restaie ’ncappata pe lo pede, come soccesse a na schiava
pezzente, che non avenno portato maie scarpe a li piede
voze portare corona ’n capo. Ma, perché tutto lo stuorto
ne porta la mola e una vene che sconta tutte, all’utemo,
avennose pe mala strata osorpato chello che toccava ad
autro, ’ncappaie a la rota de li cauce e quanto se n’era
chiù sagliuta ’mperecuoccolo tanto fu maggiore la vro-
ciolata, de la manera che secota.

Dice ch’era na vota lo re de Valle Pelosa, lo quale aveva
na figlia chiammata Zoza, che, comme n’autro Zoroastro o
n’autro Eracleto, non se vedeva maie ridere. Pe la quale
cosa lo scuro patre, che non aveva autro spireto che st’une-
ca figlia, non lassava cosa da fare pe levarele la malenco-
nia, facenno venire a provocarele lo gusto mo chille che
camminano ’ncoppa a le mazze, mo chille che passano din-
to a lo chirchio, mo li mattacine, mo Mastro Roggiero, mo
chille che fanno iuoche de mano, mo le Forze d’Ercole,
mo lo cane che adanza, mo Vracone che sauta, mo l’aseno
che beve a lo bicchiero, mo Lucia canazza e mo na cosa e
mo n’autra. Ma tutto era tiempo perduto, ca manco lo
remmedio de mastro Grillo, manco l’erva sardoneca, man-
co na stoccata a lo diaframma l’averria fatto sgrignare no
tantillo la vocca. Tanto che lo povero patre, pe tentare
l’utema prova, non sapenno autro che fare dette ordene
che se facesse na gran fontana d’ueglio ’nante la porta de

Letteratura italiana Einaudi

2

Giovan Battista Basile - Lo cunto de li cunti

lo palazzo, co designo che, sghizzanno a lo passare de la
gente, che facevano comm’a formiche lo vacaviene pe chel-
la strata, pe non se sodognere li vestite averriano fatto
zumpe de grille, sbauze de crapeio e corzete de leparo sciu-
lianno e, morrannose chisto e chillo, potesse soccedere co-
sa pe la quale se scoppasse a ridere.

Fatto adonca sta fontana e stanno Zoza a la fenestra
tanto composta ch’era tutta acito, venne a sciorte na vec-
chia, la quale azzoppanno co na spogna l’ueglio ne ’nchie-
va n’agliariello c’aveva portato e, mentre tutta affacennata
faceva sta marcancegna, no cierto tentillo paggio de corte
tiraie na vrecciolla così a pilo che, cogliuto l’agliaro, ne fe-
ce frecole.

Pe la quale cosa la vecchia, che non aveva pilo a la len-
gua né portava ’n groppa, votatose a lo paggio commen-
zaie a direle: «Ah zaccaro, frasca, merduso, piscialietto,
sautariello de zimmaro, pettola a culo, chiappo de ’mpiso,
mulo canzirro! ente, ca puro li pulece hanno la tosse! va’,
che te venga cionchia, che mammata ne senta la mala no-
va, che non ce vide lo primmo de maggio! va’, che te sia
data lanzata catalana o che te sia data stoccata co na funa,
che non se perda lo sango, che te vengano mille malanne,
co l’avanzo e presa e viento a la vela, che se ne perda la
semmenta, guzzo, guitto, figlio de ’ngabellata, mariuo-
lo!».

Lo figliulo, c’aveva poco varva e manco descrezzione,
sentennose fare sta ’nfroata de zuco pagannola de la stessa
moneta le disse: «Non vuoi appilare ssa chiaveca, vava de
parasacco, vommeca-vracciolle, affoca-peccerille, caca-pez-
zolle, cierne-vernacchie?». La vecchia, che se sentette la
nova de la casa soia, venne ’n tanta zirria che, perdenno la
vusciola de la fremma e scapolanno da la stalla de la pa-
cienza, auzato la tela de l’apparato fece vedere la scena vo-
scareccia, dove potea dire Sirvio «Ite svegliano gli occhi
col corno». Lo quale spettacolo visto da Zoza le venne tale
riso c’appe ad ashevolire.

Letteratura italiana Einaudi

3

Giovan Battista Basile - Lo cunto de li cunti

La vecchia, vedennose dare la quatra, venne ’n tanta ar-
raggia che, votato na caira da sorreiere verzo de Zoza, le
disse: «Va’, che non puozze vedere mai sporchia de mari-
to, si non piglie lo prencepe de Campo Retunno». Zoza,
che sentette ste parole, fece chiammare la vecchia e voze
sapere ad ogne cunto se l’aveva ’ngiuriata o iastemmata.

E la vecchia respose: «Ora sacce ca sto prencepe, che
t’aggio mentovato, è na pentata criatura chiammato Ta-
deo, lo quale, pe na iastemma de na fata, avenno dato
l’utema mano a lo quatro de la vita è stato puosto dinto na
sebetura fora le mura de la cetate, dov’è no spetaffio scrit-
to a na preta, che qualsevoglia femmena che ’nchiarrà de
chianto ’n tre iuorne na lancella che là medesemo stace
appesa a no crocco lo farà resorzetare e pigliarrà pe marito.
E perché è ’mpossibele che dui uecchie umane pozzano pi-
scioliare tanto, che facciano zeppa na lancella così granne
che leva miezo staro, si non fosse come aggio ’ntiso dicere
chella Geria che se fece a Romma fontana de lagreme, io,
pe vedereme delleggiata e coffiata da vui, v’aggio data sta
iastemma: la quale prego lo cielo che te venga a cola pe
mennetta de la ’ngiuria che m’è stata fatta». Così dicenno
sfilaie pe le scale a bascio pe paura de quarche ’ntosa.

Ma Zoza, a lo medesemo punto romenanno e mazze-
canno le parole de la vecchia, le trasette racecotena a la ca-
tarozzola e, votato no centimmolo de penziere e no moli-
no  de  dubbie  sopra  sto  fatto,  all’utemo,  tirata  co  no
straolo da chella passione che ceca lo iodizio e ’ncanta lo
descurzo dell’ommo, pigliatose na mano de scute da li scri-
gne de lo patre se ne sfilaie fora de lo palazzo, e tanto cam-
minaie che arrivaie a no castiello de na fata.

Co la quale spaporanno lo core, essa pe compassione de
cossì bella giovane, a la quale erano dui sperune a farela
precipitare la poca etate e l’ammore sopierchio a cosa non
conosciuta, le deze na lettera de raccommannazione a na
sore soia puro fatata, la quale, fattole gran compremiento,
la matina – quanno la Notte fa iettare lo banno dall’au-

Letteratura italiana Einaudi

4

Giovan Battista Basile - Lo cunto de li cunti

cielle a chi avesse visto na morra d’ombre negre sperdute,
che se le farrà no buono veveraggio – le dette na bella no-
ce decenno: «Te’, figlia mia, tienela cara, ma no l’aprire
maie si no a tiempo de granne abbesuogno».

E co n’autra lettera l’arrecommannaie a n’autra sore;
dove dapo’ luongo viaggio arrivata, fu recevuta co la me-
desema  amorosanza  e  la  matina  appe  n’autra  lettera
all’autra sore, co na castagna, dannole lo stisso averte-
miento che le fu dato co la noce. E, dapo’ avere cammina-
to, ionze a lo castiello de la fata, che, fattole mille carizze,
a lo partirese la matina le consignaie na nocella co la stes-
sa protesta, che no l’apresse maie se la necessità no la
scannava.

Aute ste cose, Zoza se mese le gamme ’n cuollo e tanta
votaie paise, tanta passaie vuosche e shiommare, che dapo’
sette anne – appunto quanno lo Sole ha puosto sella pe
correre le solite poste, scetato da le cornette de li galli – ar-
rivaie quase scodata a Campo Retunno, dove, primma che
trasire a la cetate, vedde na sebetura de marmoro a pede
na fontana che, pe vederese dinto no cremmenale de por-
feto, chiagneva lagreme de cristallo.

Da dove levato la lancella che ’nc’era appesa e postasel-
la ’miezo a le gamme, commenzaie a fare Li dui simele co
la fontana e non auzanno mai la capo da lo voccaglio de la
lancella, tanto che ’manco termene de dui iuorne era arri-
vata doi deta sopra lo cuollo, che non ce mancavano dui
autre deta e era varra; ma, pe tanto trivoliare essenno
stracqua, fu, non volenno, gabbata da lo suonno de mane-
ra che fu costretta d’alloggiare no paro d’ore sotto la tenna
de le parpetole.

Fra lo quale tempo na certa schiava gamme de grillo,
venenno spisso a ’nchire no varrile a chella fontana e sa-
penno la cosa de lo spetaffio, che se ne parlava pe tutto,
comme vedde chiagnere tanto Zoza che faceva dui pesceri-
cole de chianto, stette facenno sempre le guattarelle aspet-
tanno che la lancella stesse a buon termene, pe guadagna-

Letteratura italiana Einaudi

5

Giovan Battista Basile - Lo cunto de li cunti

rele de mano sto bello riesto e farela restare co na vranca
de mosche ’n mano.

E, comme la vedde addormuta, servennose de l’accasio-
ne le levaie destramente la lancella da sotta e puostece
l’uecchie ’ncoppa ’n quattro pizzeche la sopranchiette,
c’apena fu rasa rasa che lo prencipe, comme si se scetasse
da no gran suonno s’auzaie da chella cascia de preta ianca
e s’afferraie a chella massa de carne negra e, carriannola
subito a lo palazzo suio facenno feste e luminarie de truo-
no, se la pigliaie pe mogliere.

Ma scetata che fu Zoza e trovanno iettata la lancella e
con la lancella le speranze soie e visto la cascia aperta, se
le chiuse lo core de sorte che stette’m pizzo de sballare li
fagotte de l’arma a la doana de la Morte. All’utemo, ve-
denno ca a lo male suio non c’era remmedio e che non se
poteva lamentare d’autro che dell’uecchie suoie, che ave-
vano male guardato la vitella de le speranze soie, s’abbiaie
pede catapede dinto la cetate, dove ’ntiso le feste de lo
prencepe e la bella razza de mogliere che aveva pigliato, se
’maginaie subeto comme poteva passare sto negozio e dis-
se, sospirando, che doi cose negre l’avevano posta ’n chia-
na terra, lo suonno e na schiava.

Pure, pe tentare ogni cosa possibile contro la Morte, da
la quale se defenne quanto chiù pò ogni anemale, pigliaie
na bella casa faccefronte lo palazzo de lo prencepe, da do-
ve, non potenno vedere l’idolo de lo core suio, contempra-
va a lo manco le mura de lo tempio dove se chiudeva lo
bene che desederava. Ma, essenno vista no iuorno da Ta-
deo, che comm’a sporteglione volava sempre ’n tuorno a
chella negra notte de la schiava, diventaie n’aquila in te-
ner mente fitto ne la perzona di Zoza, lo scassone de li pri-
vilegie de la Natura e lo fore-me-ne-chiammo de li terme-
ne de la bellezza.

De  la  quale  cosa  addonatose  la  schiava,  fece  cose
dell’autro munno ed, essenno già prena de Tadeo, menac-
ciaie lo marito decenno: «Se fenestra no levare,  punia a

Letteratura italiana Einaudi

6

Giovan Battista Basile - Lo cunto de li cunti

ventre dare e Giorgetiello mazzoccare». Tadeo, che stava
cuocolo de la razza soia, tremanno comm’a iunco de dare-
le desgusto se scrastaie comm’arma da lo cuorpo da la vi-
sta de Zoza.

La quale, vedennose levare sto poco de sorzico a la de-
bolezza de le speranze soie, non sapenno che partito pi-
gliare a sto estremo abbesuogno, le vennero a mente li
duone de le fate ed, aprenno la noce, ne scette no nai-
muozzo quanto a no pipatiello, lo chiù saporito scaram-
mennisso che fosse stato mai visto a lo munno, lo quale,
puostose ’ncoppa a la fenestra, cantaie co tanta trille, gar-
gariseme e passavolante, che pareva no compa’ Iunno, ne
passava Pezzillo e se lassava dereto lo Cecato de Potenza e
lo Re de l’aucielle.

Lo quale visto e sentuto a caso da la schiava, se ne
’mprenaie de manera che chiammato Tadeo le disse: «Si
no avere chella piccinossa che cantare, mi punia a ventre
dare e Giorgetiello mazzoccare». Lo prencepe, che s’aveva
fatto mettere la varda a bernaguallà, mannaie subeto a
Zoza se ’nce lo voleva vennere; la quale respose che n’era
mercantessa, ma che, se lo voleva ’n duono, se lo pigliasse,
ca ne le faceva no presiento. Tadeo, che allancava pe tene-
re contenta la mogliere acciò le portasse a luce lo partoro,
azzettaie l’offerta.

Ma da llà a quattro autre iuorne Zoza, aperta la casta-
gna, ne scette na voccola co dudece pollecine d’oro, le qua-
le puoste ’ncoppa la medesema fenestra e viste da la schia-
va,  ne  le  venne  golio  dall’ossa  pezzelle  e,  chiammato
Tadeo e mostratole così bella cosa, le disse: «Si chella voc-
cola no pigliare, mi punia a ventre dare e Georgetiello
mazzoccare».

E Tadeo, che se lassava pigliare de filatielle e ioquare
de coda da sta perra cana, mannaie de nuovo a Zoza, offe-
rennole quanto sapesse addemannare pe priezzo d’accossì
bella  voccola.  Da  la  quale  appe  la  stessa  resposta  de
’mprimmo, che ’n duono se l’avesse pigliato, ca pe terme-

Letteratura italiana Einaudi

7

Giovan Battista Basile - Lo cunto de li cunti

ne de venneta ’nce perdeva lo tiempo. E isso, che non po-
teva farene de manco, fece dare dalla necessità mazzafran-
ca alla descrezzione e, scervecchiannone sto bello voccone,
restaie ammisso della liberalità de na femmena – essenno
de natura tanto scarzogne che no le vastarriano tutte le
verghe che veneno da l’Innia.

Ma, passanno autre tante iuorne, Zoza aprette la nocel-
la, dalla quale scette fora na pipata che filava oro, cosa ve-
ramente da strasecolare, che non cossì priesto fu posta a la
medesema fenestra, che la schiava, datoce de naso, chiam-
maie Tadeo decennole: «Si pipata no accattare, mi punia a
ventre dare e Giorgetiello mazzoccare».

E Tadeo, che se faceva votare comm’argatella e tirare
pe lo naso da la soperbia de la mogliere, dalla quale s’ave-
va fatto accavallare, non avenno core de mannare pe la pi-
pata a Zoza, ’nce voze ire de perzona, arrecordannose de lo
mutto non c’è meglio misso che te stisso; chi vole vaga e
chi non vole manna e chi pesce vole rodere, la coda se
vo ’nfonnere. E, pregatole grannemente a perdonare la
’mpertenenzia soia a li sfiole de na prena, Zoza, che se ne
ieva ’n secoloro co la causa de li travaglie suoie, facette
forza a se stessa de lassarese strapregare, pe trattenere la
voca e gaudere chiù tiempo de la vista de lo signore suio,
furto de na brutta schiava; all’utemo, dannole la pipata
comm’aveva fatto dell’autre cose, primma che ’nce la con-
signasse pregaie chella cretella c’avesse puosto ’n core a la
schiava de sentire cunte.

Tadeo, che se vedde la pipata ’n mano, e senza sbor-
zare uno de ciento vinte a carrino, restanno ammisso de
tanta cortesia l’offerse lo stato e la vita ’n cagno de tanta
piacire. E tornato a lo palazzo dette la pipata a la mo-
gliere, che non cossì priesto se la mese ’n zino pe ioqua-
resenne, che parze n’Ammore in forma d’Ascanio ’n zi-
no a Dedone: che le mese lo fuoco ’m pietto, pocca le
venne cossì caudo desederio de sentire cunte che, non
potenno resistere e dobitanno de toccarese la vocca e de

Letteratura italiana Einaudi

8

Giovan Battista Basile - Lo cunto de li cunti

fare no figlio che ’nfettasse na nave de pezziente, chiam-
maie lo marito e le disse: «Si no venire gente e cunte
contare, mi punia a ventre dare e Giorgetiello mazzoc-
care».

Tadeo, pe levarese sta cura de marzo da tuorno, fece su-
beto iettare no banno: che tutte le femmene de chillo pae-
se fossero venute lo tale iuorno; ne lo quale – a lo spunta-
re de la stella Diana, che sceta l’Arba ad aparare le strate
pe dove ha da spassiare lo Sole – se trovaro tutte a lo luoco
destinato.

Ma non parenno a Tadeo de tenere tanta marmaglia
’mpeduta pe no gusto particolare de la mogliere, otra che
l’affocava de vedere tanta folla, ne sciegliette solamente
dece, le meglio de la cetate, che le parzero chiù provecete e
parlettere, che foro Zeza scioffata, Cecca storta, Meneca
vozzolosa, Tolla nasuta, Popa scartellata, Antonella vavo-
sa, Ciulla mossuta, Paola sgargiata, Ciommetella zellosa e
Iacova squacquarata.

Le quale scritte a na carta, e lecenziate l’autre, s’auzaro
co la schiava da sotta a lo bardacchino e s’abbiaro palillo
palillo a no giardino de lo palazzo stisso, dove li rame
fronnute erano così ’ntricate, che no le poteva spartire lo
Sole co la perteca de li ragge e, sedutese sotto no paveglio-
ne commegliato da na pergola d’uva, ’miezo a lo quale
scorreva na gran fontana mastro de scola de li cortesciani
che le ’mezzava ogne iuorno de mormorare, commenzaie
Tadeo così a parlare: «Non è chiù cosa goliosa a lo mun-
no, magne femmene meie, quanto lo sentire li fatti d’au-
tro, né senza ragione veduta chillo gran felosofo mese
l’utema felicità dell’ommo in sentire cunte piacevole, poc-
ca ausolianno cose de gusto se spapurano l’affanne, se da
sfratto a li penziere fastidiuse e s’allonga la vita, pe lo qua-
le desederio vide l’artisciane lassare le funnache, li mer-
cante li trafiche, li dotture le cause, li potecare le facenne;
e vanno canne aperte pe le varvarie e pe li rotielle de li
chiacchiarune sentenno nove fauze, avise ’mentate e gaz-

Letteratura italiana Einaudi

9

Giovan Battista Basile - Lo cunto de li cunti

zette ’n aiero. Per la quale cosa devo scusare moglierema,
se l’è schiaffato ’n capo sto omore malanconeco de sentire
cunte. Però se ve piace de dare’m brocca a lo sfiolo de la
prencepessa mia e de cogliere ’miezo a le voglie meie, sar-
rite contente, pe sti quattro o cinque iuorne che starà a
scarrecare la panza, de contare ogni iornata no cunto ped
uno, de chille appunto che soleno dire le vecchie pe tratte-
nemiento de peccerille, trovannove sempre a sto luoco
stisso dove, dapo’ avere ’ngorfuto, se darà prenzipio a
chiacchiarare, termenannose la iornata co quarche egroca,
che se recetarrà da li medeseme sfrattapanelle nuestre pe
passare allegramente la vita, e tristo chi more».

A ste parole azzettaro tutte co la capo lo commanna-
miento de Tadeo; fra tanto, poste le tavole e venuto lo
mazzecatorio, se mesero a magnare e, fornuto de gliotte-
re, fece lo prencepe signale a Zeza scioffata che desse
fuoco a lo piezzo. La quale, fatto na granne ’ncrinata a
lo prencepe e a la mogliere, cossì commenzaie a parlare.

Letteratura italiana Einaudi

10

Giovan Battista Basile - Lo cunto de li cunti

LO CUNTO DELL’UERCO
TRATTENEMIENTO PRIMMO
DE LA IORNATA PRIMMA

Antuono de Marigliano, ped essere l’arcifanfaro de li
catammare cacciato da la mamma, se mese a li servizie
de n’uerco, da lo quale volenno vedere la casa soia è re-
galato chiù vote, e sempre se fa corrivare da no taverna-
ro; all’utemo le da na mazza la quale castiga la ’gnoranza
soia, fa pagare la penetenza all’oste de la furbaria e arric-
chisce la casa soia.

Chi disse ca la Fortuna è cecata, sa chiù de mastro
Lanza, che le passa!, pocca fa cuerpe veramente da ce-
cato, auzanno ’mperecuoccolo gente che no le cacciar-
risse da no campo de fave e schiaffanno de cuerpo ’n
terra persone che so’ lo shiore de l’uommene, come ve
faraggio a sentire.

«Dice ch’era na vota a lo paiese de Marigliano na
femmena da bene chiammata Masella, la quale, otra a
sei squacquare zitelle zite comm’a sei perteche, aveva no
figlio mascolo così vozzacchione, caccial’a-pascere, che
no  valeva  pe  lo  iuoco  de  la  neve,  tanto  che  ne  steva
comm’a scrofa che porta lo taccaro e non era iuorno che
no le decesse: «Che ’nce fai a sta casa, pane marditto?
squaglia, piezzo de catapiezzo, sporchia maccabeo, spa-
rafonna chianta-malanne, levamette da ’nante scola-val-
lane, ca me fuste cagnato a la connola e ’n cagno de no
pipatiello pacioniello bello nennillo me ’nce fu puosto
no maialone pappalasagne». Ma, co tutto chesto, Masel-
la parlava ed isso siscava.

Ma, vedenno che non c’era speranza che Antuono
(cossì se chiammava lo figlio) mettesse capo a fare bene,
no iuorno fra l’autre, avennole lavato bona la capo senza
sapone, deze de mano a no laganaturo e le commenzaie
a pigliare la mesura de lo ieppone. Antuono, che quan-

Letteratura italiana Einaudi

11

Giovan Battista Basile - Lo cunto de li cunti

no manco se credeva se vedde stecconeiare, pettenare e
’nforrare, comme le potte scappare da le mano le votaie
le carcagne e tanto camminaie ficché sommiero le 24 ore
– quanno commenzavano pe le poteche de Cinzia ad al-
lommarese le locernelle – arrivaie a la pedamentina de
na montagna, cossì auta che faceva a tozza-martino co le
nuvole, dove, ’ncoppa a no radecone de chiuppo a pede
na grotta lavorata de preta pommece, ’nc’era seduto
n’uerco, o mamma mia quanto era brutto!

Era chisso naimuozzo e streppone de fescena, aveva
la capo chiù grossa che na cocozza d’Innia, la fronte vro-
gnolosa, le ciglia ionte, l’uecchie strevellate, lo naso am-
maccato, co doi forge che parevano doi chiaveche mae-
stre, na vocca quanto no parmiento, da la quale scevano
doi sanne che l’arrivavano all’ossa pezzelle, lo pietto pe-
luso, le braccia de trapanaturo, le gamme a vota de lam-
mia e li piede chiatte comm’a na papara: ’nsomma pare-
va na racecotena, no parasacco, no brutto pezzente e na
malombra spiccecata c’averria fatto sorreiere n’Orlan-
no, atterrire no Scannarebecco e smaiare na fauza-peda-
ta.

Ma Antuono, che non se moveva a schiasso de shion-
neia, fatto na vasciata de capo le disse: «A dio messere,
che se fa? comme staie? vuoie niente? quanto ’nc’è da
ccà a lo luoco dove aggio da ire?». L’uerco, che sentette
sto trascurso da palo ’m perteca, se mese a ridere e, per-
ché le piacquette l’omore de la vestia, le disse: «Vuoi
stare a patrone?». E Antuono leprecaie: «Quanto vuoie
lo mese?». E l’uerco tornaie a dire: «Attienne a servire
’noratamente, ca sarrimmo de convegna, e farraie lo
buono iuorno». Accossì concruso sto parentato Antuo-
no restaie a servire l’uerco, dove lo magnare se iettava pe
facce e circa lo faticare se steva da mandrone e tanto che
’n quattro iuorne si fece Antuono grasso comm’a turco,
tunno comm’a boie, ardito comm’a gallo, russo comm’a

Letteratura italiana Einaudi

12

Giovan Battista Basile - Lo cunto de li cunti

gammaro, verde comm’aglio e chiatto comm’a ballana e
cossì ’ntrecenuto e chiantuto che non ce vedeva.

Ma non passaro dui anne che, venutole ’n fastidio lo
grasso, le venne golio e sfiolo granne de dare na scorzeta
a Pascarola e, pensanno a la casarella soia, era quasi tra-
suto a la primma spezie. L’uerco, che vedeva le ’ntragne
soie e lo canosceva a lo naso lo frusciamiento de tafana-
rio che lo faceva stare comm’a chelleta male servuta, se
lo chiammaie da parte e le disse: «Antuono mio, io sac-
cio c’haie na granne ardenzia de vedere le carnecelle
toie; perzò, volennote bene quanto le visciole meie, me
contento che ce dinghe na passata e agge sto gusto. Pi-
gliate adonca st’aseno, che te levarrà la fatica de lo viag-
gio, ma stà’n cellevriello, che no lo decisse maie arre, ca-
caure, ca te ne piente, pe ll’arma de vavomo».

Antuono, pigliatose lo ciuccio, senza dire bon vespere
sagliutole ’ncoppa se mese a trottare; ma n’avea dato an-
cora no centanaro de passe che, smontato da lo sommar-
ro, commenzaie a dire arre, cacaure e aperze a pena la
vocca che lo sardagnuolo commenzaie a cacare perne,
rubine, smeraude, zaffire e diamante quanto na noce
l’uno. Antuono, co no parmo di canna aperta, teneva
mente a le belle sciute de cuerpo, a li superbe curze e a li
ricche vesentierie de l’aseniello e co no prieio granne,
chiena na vertola de chelle gioie, tornaie a craaccare toc-
canno de buon passo, finché arrivaie a na taverna, dove,
smontato, la primma cosa che disse a lo tavernaro fu:
«Lega st’aseno a la manciatora, dalle buono a manciare,
ma vi’ non dire arre, cacaure, ca te ne piente; e stipame
ancora ste coselle a bona parte».

Lo tavernaro, ch’era de li quattro dell’arte, saraco de
puerto, de lo quaglio e de coppella, sentuta sta proposta
de sbauzo e vedute le gioie, che valevano quattrociento,
venne ’n curiosità de vedere che significavano ste paro-
le. Perzò dato buono a mazzecare ad Antuono e fattolo
shioshiare quanto chiù potte, lo fece ’ncaforchiare tra no

Letteratura italiana Einaudi

13

Giovan Battista Basile - Lo cunto de li cunti

saccone e na schiavina e non tanto priesto lo vedde ap-
papagnato l’uecchie e gronfiare a tutta passata che corse
a la stalla e disse all’aseno: arre, cacaure, lo quale co la
medicina de ste parole fece la soleta operazione, spilan-
nosele lo cuerpo a cacarelle d’oro e a scommossete de
gioie. Visto lo tavernaro sta evacoazione preziosa fece
pensiero de scagnare l’aseno e ’mpapocchiare lo pac-
chiano d’Antuono, stimanno facele cosa de cecare, ’nza-
vorrare, ’nzavagliare, ’ngannare, ’mbrogliare, ’nfenoc-
chiare, mettere ’miezo e dare a vedere ceste pe lanterne
a no maialone marrone maccarone vervecone ’nsempre-
cone comm’a chisto che l’era ’nmattuto pe le mano.

Perzò scetato che fu la matina – quanno esce l’Aurora
a iettare l’aurinale de lo vecchio suio tutto arenella rossa
a la fenestra d’Oriente – scergate l’uocchie co la mano,
stennechiatose pe mez’ora e fatto na sessantina d’alizze
e vernacchie ’n forma de dialogo, chiammaie lo taverna-
ro dicenno: «Vieni ccà, cammarata, cunte spisse e amici-
zia longa, amici siammo e le burze commattano; famme
lo cunto e pagate».

E così, fatto tanto pe pane, tanto pe vino, chesto de
menestra, chello de carne, cinco de stallaggio, dece de
lietto e quindece de bon prode ve faccia, sborzaie li friso-
le e, pigliatose l’asino fauzario co no sacchetto de prete
pommece ’n cagno de le prete d’aniello, appalorciaie
verzo lo casale e ’nanze che mettesse pede a la casa co-
menzaie a gridare comm’a cuotto d’ardiche: «Curre,
nanna, curre, ca simmo ricche! apara tovaglie, stienne
lenzola, spanne coperte, ca vederraie tesore».

La mamma, co na preiezza granne, apierto no cascio-
ne dove era lo correro de le figlie da marito, cacciaie len-
zola shioshiale-ca-vola, mesale adoruse de colata, coper-
ture  che  te  shiongavano  ’n  facce,  facenno  na  bella
aparata ’n terra. Sopra li quali puostoce Antuono l’aseno
comenzaie a ’ntonare arre, cacaure; ma arre, cacaure che
te vuoie, ca l’aseno faceva tanto cunto de chelle parole

Letteratura italiana Einaudi

14

Giovan Battista Basile - Lo cunto de li cunti

quanto fa de lo suono de la lira. Tuttavia, tornanno tre o
quattro vote a leprecare ste parole, ma tutte iettate a lo
viento, deze de mano a no bello torceturo e comenzaie a
frusciare la povera vestia e tanto vusciolaie, refose e
’nforraie che lo povero anemale se lassaie pe sotto e fece
na bella squacquarata gialla ’ncoppa a li panne ianchi.

La povera Masella, che vedde sta spilazione de cuer-
po e, dove facea fonnamiento d’arricchire la povertà
soia appe no funnamiento cossì leberale ad ammorbare-
le tutta la casa, pigliaie no tutaro e, non danno tiempo
che potesse mostrare le pomece, le fece na bona sarciu-
ta, pe la quale cosa subeto affuffaie a la vota dell’uerco.
Lo quale, vedennolo venire chiù de trotto che de pas-
so, perché sapeva quanto l’era succiesso ped essere fata-
to, le fece na ’nfroata de zuco, ca s’avea lassato corrivare
da no tavernaro, chiammandolo ascadeo, mamma-mia-
’moccame-chisso, vozzacchio, sciagallo, tadeo, verlascio,
piezzo d’anchione, scola-vallane, nsemprecone, catam-
maro  e  catarchio,  che  pe’  n’aseno  lubreco  de  tesoro
s’aveva fatto dare na vestia vrogale de mozzarelle arran-
ciate. L’Antuono, gliottennose sto pinolo, ioraie che mai
chiù, mai chiù, s’averria lassato paschiare e burlare da
ommo vivente.

Ma non passaie n’autro anno che le venette la stessa
doglia de capo, morenno speruto de vedere le genti soie.
L’uerco, ch’era brutto de facce e bello de core, dannole
lecienzia lo regalaie de chiù de no bello stoiavocca de-
cennole: «Porta chisto a mammata, ma avvierte, non
avere de lo ciuccio a fare comme faciste de l’aseno e, fic-
ché non arrive a la casa toia, non dire aprete né serrate
tovagliulo, perché si t’accasca quarche autra disgrazia lo
danno è lo tuio. Ora va’ co l’anno buono e torna prie-
sto».

Accossì partette Antuono, ma, poco lontano da la
grotta, subeto, puosto lo sarvietto ’n terra disse aprete e
serrate tovagliulo, lo quale aprennose lloco te vediste

Letteratura italiana Einaudi

15

Giovan Battista Basile - Lo cunto de li cunti

tante isce bellizze, tante sfuorge, tante galantarie, che fu
na cosa ’ncredibile. Le quale cose vedenno Antuono,
disse subeto serrate tovagliulo e, serratose ogne cosa din-
tro, se la solaie verzo la medesema taverna, dove, trasen-
no, disse all’oste: «Te’, stipame sto stoiavocca e vi’ che
non decisse aprete e serrate tovagliulo». Lo tavernaro,
ch’era de tre cotte, disse: «Lassa fare a sto fusto» e, da-
tole buono pe canna e fattolo pigliare la scigna pe la co-
da, lo mannaie a dormire e isso, pigliato lo stoiavocca,
disse aprete tovagliulo; e lo tovagliulo, aprennose, cac-
ciaie fora tante cose de priezzo che fu no stopore a be-
dere. Pe la quale cosa, ashiato n’autro sarvietto simele a
chillo, comme Antuono fu scetato ’nce lo ’ngarzaie. Lo
quale, toccanno buono de pede, arrivaie a la casa de la
mamma dicenno: «Ora mo sì ca darrimmo no caucio ’n
facce a la pezzentaria, mo sì c’arremediarimmo a le vren-
zole, petacce e peruoglie!».

E ditto chesto stese lo sarvietto ’n terra e comenzaie a
dicere: aprete  tovagliulo.  Ma  poteva  dicere  da  oie  ’n
craie, ca ce perdeva lo tiempo e non ne faceva cria né
spagliosca; perzò, vedenno ca lo negozio ieva contra pi-
lo, disse alla mamma: «Ben’aggia aguanno, ca m’è stata
’ngarzata n’autra vota da lo tavernaro! ma va’ ca io ed is-
so simmo duie! meglio non ce fosse schiuso! meglio le
fosse pigliato rota de carro! io pozza perdere lo meglio
mobele de la casa si quanno passo da chella taverna pe
pagareme de le gioie e dell’aseno arrobato io no le faccio
frecole de li rovagne!».

La mamma, che ’ntese sta nova asenetate, facenno
fuoco fuoco le decette: «Scapizzate, figlio scomonecato!
rumpete la catena de la spalla! levamette da ’nante, ch’io
veo le stentine meie, né te pozzo chiù padiare, ca me
’ntorza la guallara e faccio la vozza sempre che me viene
fra li piede! scumpela priesto, e fa che te para fuoco sta
casa, ca de te me ne scotolo li panne e faccio cunto de
non t’avere cacato!».

Letteratura italiana Einaudi

16

Giovan Battista Basile - Lo cunto de li cunti

Lo scuro Antuono, che vedde lo lampo, non voze
aspettare lo truono e comme si avesse arrobato na cola-
ta, vascianno la capo e auzanno li tallune, appalorciaie a
la vota dell’uerco. Lo quale, vedennolo venire muscio e
scialappa-scialappa, le fece n’autra recercata de zimba-
ro, decenno: «No saccio chi me tene che no te sborzo na
lanterna, cannarone vesseniello, vocca pedetara, canna
fraceta, culo de gallina, ta-ta-naro, trommetta de la Vica-
ria,  che  d’ogne  cosa  iette  lo  banno,  che  vuommeche
quant’hai ’n cuorpo e no puoie reiere le cicere! si tu sti-
ve zitto a la taverna no te soccedeva chello che t’è soc-
ciesso, ma pe farete la lengua comm’a taccariello de mo-
lino haie macenato la felicetà che t’era venuta da ste
mano».

Lo nigro Antuono, puostose la coda fra le coscie, se
zucaie sta museca e stanno tre autre anne quieto a lo ser-
vizio dell’uerco, pensanno tanto a la casa soia quanto
pensava ad essere conte.

Puro, dopo sto tiempo, le retornaie la terzana, venen-
nole n’autra vota ’n crapiccio de dare na vota a la casa
soia e perzò cercaie lecienzia all’uerco, lo quale, pe leva-
rese da ’nanze sto stimmolo, se contentaie che partesse,
dannole  na  bella  mazza  lavorata,  co  direle:  «Portate
chessa pe memoria mia, ma guardate che no decisse au-
zate mazza, né corcate mazza, ca io non ’nce ne voglio
parte co tico». E Antuono, pigliannola, respose: «Va
c’aggio puosto la mola de lo sinno e saccio quanta para
fanno tre buoie! no so’ chiù peccerillo, ca chi vo’ gabba-
re Antuono se vo’ vasare lo guveto!». A chesto respose
l’uerco: «L’opera lauda lo mastro; le parole so’ femmene e
li fatte so’ mascole; starimmo a lo bedere. Tu m’haie ’nti-
so chiù de no surdo: ommo avisato è miezo sarvato».

Mentre l’uerco secoteiava a dire Antuono se la sfilaie
verzo la casa; ma non fu miezo miglio descuosto che dis-
se; auzate mazza! ma no fu parola chesta, ma arte de
’ncanto,  che  subeto  la  mazza,  comme  se  avesse  auto

Letteratura italiana Einaudi

17

Giovan Battista Basile - Lo cunto de li cunti

scazzamauriello dintro a lo medullo, comenzaie a lavo-
rare de tuorno ’ncoppa le spalle de lo nigro Antuono,
tanto che le mazzate chiovevano a cielo apierto ed uno
cuorpo n’aspettava l’autro. Lo poverommo, che se ved-
de pisato e conciato ’n cordovana, disse subbeto corcate
mazza! e la mazza scacaie de fare contrapunte sopra la
cartella de la schena. Pe la quale cosa ’mezzato a le spese
soie disse: «Zoppo sia chi fuie, affé ca no la lasso pe cor-
ta! ancora n’è corcato chi ha d’avere la mala sera!». Cos-
sì dicenno arrivaie a la taverna soleta, dove fu recevuto
co la chiù granne accoglienza de lo munno, perché sape-
va che zuco rendeva cotena. Subeto che Antuono fu ar-
revato disse all’oste: «Te’, stipame sta mazza, ma vi’ che
no decisse auzate mazza! ca passe pericolo! ’ntienneme
buono, no te lamentare chiù d’Antuono, ca io me ne
protesto e faccio lo lietto ’nante».

Lo tavernaro, tutto preiato de sta terza ventura, lo fe-
ce buono abbottare de menestra e vedere lo funno de
l’arciulo, e, comme l’ebbe scapizzato ’ncoppa a no letti-
ciello, se ne corse a pigliare la mazza, e, chiammanno la
mogliera a sta bella festa, disse: auzate mazza! la quale
commenzaie a trovare la stiva de li tavernare e tuffete da
ccà e tiffete dallà le fece na iuta e na venuta de truono,
tale che, vedennose curte e male parate, corzero sempre
co lo chiaieto dereto a scetare Antuono cercanno mese-
recordia. Lo quale, vistose la cosa colare a chiummo e
cadere lo maccarone dinto a lo caso e li vruoccole dinto
lo lardo, disse: «No c’è remmedio: vuie morarrite crepa-
te de mazze, si no me tornate le cose meie».

Lo tavernaro, ch’era buono ’ntommacato, gridaie:
«Pigliate  quant’aggio  e  levame  sto  frusciamiento  de
spalle!». E pe chiù assecurare la parte d’Antuono fece
venire tutto chello che l’aveva zeppoleiato, che, comme
l’appe dintro a le mano, disse corcate mazza! e chella
s’accosciaie e iettaie da na parte e, pigliatose lo sommar-
ro e l’autre cose, se ne ieze a la casa de la mamma, dove,

Letteratura italiana Einaudi

18

Giovan Battista Basile - Lo cunto de li cunti

fatto cemiento reiale de lo tafanario de l’aseno e prova
secura de lo tovagliulo, se mese buone cuoccole sotto e
maritanno le sore e facenno ricca la mamma fece vero lo
mutto:

a pazze e a peccerille dio l’aiuta».

Letteratura italiana Einaudi

19

Giovan Battista Basile - Lo cunto de li cunti

LA MORTELLA
TRATTENEMIENTO SECUNNO
DE LA IORNATA PRIMMA

Na foretana de Miano partorisce na mortella, se ne
’nnamora no prencepe e le resce na bellissima fata; va
fora e la lassa dintro la mortella, co no campaniello at-
taccata. Traseno dintro la cammara de lo prencepe certe
femmene triste gelose d’isso e, toccanno la mortella,
scende la fata: l’accidono. Torna lo prencepe, trova sto
streverio, vo’ morire de doglia; ma, recuperanno pe stra-
na ventura la fata, fa morire le cortesciane e se piglia la
fata per mogliere.

Non se vedde pipetare nessuno mentre Zeza secotava lo
ragionamiento suio, ma po’ che fece fitta a lo parlare se
’ntese no greciglio granne e non *se* poteva chiudere vocca
delle cacate de l’aseno e de la mazza fatata, e ’nce fu perzo-
na che disse ca si ce fosse na serva de ste mazze chiù de
quattro mariuole manco sonarriano de zimmaro e chiù de
quattro autre mettarriano chiù sinno, e non se trovarriano
a lo tiempo d’oie chiù asene che sarme. Ma po’ che s’appe
fatto quarche trascurzo ’ntuorno a sta materia, lo segnore
dette ordene a Cecca che continovasse lo filo de li cunte, la
quale cossì parlaie: «Quanno l’ommo pensasse quanta
danne e quanta ruine, quanta scasamiente succedono pe le
mardette femmene de lo munno, sarria chiù accuorto a
fuire le pedate de na donna desonesta che la vista de no
scorzone e no consumarria l’onore pe na feccia de vordiel-
lo, la vita pe no spetale de male e tutte le ’ntrate pe na pu-
breca, la quale non passa tre tornise, pocca non te fa gliot-
tere autro che pinole agregative de desguste e d’arraggia,
comme senterrite che soccesse a no prencepe che s’era dato
’n mano a ste male razze.

Fu a lo casale de Miano no marito e na mogliere, che,
non avenno sporchia de figlie, desideravano co no golio

Letteratura italiana Einaudi

20

Giovan Battista Basile - Lo cunto de li cunti

granne d’avere quarche arede e la mogliere sopra tutto
sempre diceva: «O dio, partoresse quarcosa a lo munno,
e non me curarria che fosse frasca de mortella!» E tanto
disse sta canzona e tanto frusciaie lo cielo co ste parole
che ’ngrossatole la panza se le fece lo ventre tunno e, ’n
capo de nove mise, ’n cagno de partorire ’m braccio a la
mammana quarche nennillo, o squacquara, cacciaie da li
Campi Elise de lo ventre na bella frasca de mortella. La
quale, co no gusto granne, pastenatola a na testa lavora-
ta co tante belle mascarune, la mese a la fenestra, cover-
nannola co chiù diligenzia matino e sera che non fa lo
parzonaro no quatro de torza, dove spera cacciare lo pe-
sone dell’uorto.

Ma, passanno da chella casa lo figlio de lo re, che ieva
a caccia, se ’ncrapicciaie fora de mesura de sta bella fra-
sca e mannaie a dicere a la patrona che ce la vennesse, ca
l’averria pagata n’uocchie. La quale, dopo mille negative
e contraste, all’utemo, ’ncannaruta dall’offerte, ’ncroc-
cata da le promesse, sbagottuta da le menaccie, venciuta
da li prieghi, le deze la testa pregannolo a tenerela cara,
pocca l’amava chiù de na figlia e la stimava quanto se
fosse sciuta da li rine suoie.Lo prencepe, co la maggiore
preiezza de lo munno, fatto portare la testa a la propia
cammara soia, la fece mettere a na loggia e co le propie
mano la zappoleiava e adacquava. Ora mo accascaie
che, corcatose na sera sto prencepe a lo lietto e stutato le
cannele, comme fu quietato lo munno e facevano tutte
lo primmo suonno, lo prencipe sentette scarponiare pe
la casa e venire a l’attentune verzo lo lietto na perzona.

Pe la quale cosa fece penziero o che fosse quarche
muzzo de cammara pe allegerirele lo vorzillo o quarche
monaciello  pe  levarele  le  coperte  da  cuollo;  ma,
comm’ommo arresecato che no le metteva paura manco
lo brutto zefierno, fece la gatta morta, aspettanno l’eseto
de  sto  negozio.  Ma  quando  se  sentette  accostare  lo
chiaieto e tastianno se addonaie dell’opera liscia e dove

Letteratura italiana Einaudi

21

Giovan Battista Basile - Lo cunto de li cunti

penzava de parpezzare puche d’estrece trovaie na cosel-
la chiù mellese e morbeta de lana varvaresca, chiù pasto-
sa e cenera de coda de martora, chiù delecata e tenera
de penne de cardillo, se lanzaie da miezo a miezo e, sti-
mannola  na  fata  (comme  era  ’n  effetto),  se  afferraie
comme purpo e, ioquanno a la passara muta, facettero a
preta ’n sino.

Ma, – ’nnanze che lo Sole scesse comme a protamie-
deco a fare la visita de li shiure che stanno malate e lan-
guede – se sosette lo recapeto e sbignaie, lassanno lo
prencepe chino de docezze, prieno de curiosità, carreco
de maraveglia. Ma, essenno continuato sto trafeco pe
sette iuorne, se strudeva e squagliava de desiderio de sa-
pere che bene era chisto che le chioveva da le stelle e
quale nave carreca de le docezze d’Ammore veneva a
dare funno a lo lietto suio.

Pe la quale cosa na notte che la bella nenna faceva la
nonna, attaccatose na trezza de le soie a lo vraccio per-
ché non potesse sbignare, chiammaie no cammariero e,
fatto allommare le cannele, vedde lo shiore de le belle,
lo spanto de le femmene, lo schiecco, lo coccopinto de
Venere, l’isce bello d’Ammore, vedde na pipatella, na
penta palomma, na fata Morgana, no confalone, na puca
d’oro; vedde no cacciacore, n’uocchie de farcone, na lu-
na  ’n  quintadecema,  no  musso  de  piccionciello,  no
muorzo de re, no gioiello, vedde finalmente spettacolo
da strasecolare.

Le quale cose miranno, disse: «Ora va’ te ’nforna, dea
Cocetrigno! chiavate na funa ’ncanna, o Elena! torna-
tenne o Criosa, e Shiorella, ca le bellezze vostre so’ zava-
nelle a paragone de sta bellezza a doi sole, bellezza com-
prita, ’nteregna, stascionata, massiccia, chiantuta! grazie
de sisco, de Seviglia, de truono, de mascese, de ’mporto-
lanzia, dove no ’nce truove piecco, no ’nce ashie zeta! o
suonno, o doce suonno carreca papagne all’uocchie de
sta bella gioia, non me scorrompere sto gusto de mirare

Letteratura italiana Einaudi

22

Giovan Battista Basile - Lo cunto de li cunti

quanto io desidero sto triunfo de bellezza! o bella trezza
che m’annodeca, o bell’uocchie che me scaudano, o bel-
le lavra che me recreiano, o bello pietto che conzolame,
o bella mano che me smafara, dove, dove, a quale pote-
ca de le maraveglia de la Natura se fece sta viva statola?
qual’Innia dette l’oro da fare sti capille? quale Etiopia
l’avolio da fravecare sta fronte? quale Maremma le car-
vunchie de componere st’uocchie? quale Tiro la porpo-
ra da magriare sta facce? quale Oriente le perne da tes-
sere sti diente? e da quale montagne se pigliaie la neve
pe sparpogliare ’ncoppa a sto pietto? neve contra natu-
ra, che mantene li shiure e scauda li core».

Così decenno le fece vite de le braccia pe conzolare la
vita e, mentre isso le strenze lo cuollo, essa fu sciouta da
lo suonno, responnenno co no graziuso alizzo a no so-
spiro de lo prencepe ’nnammorato. Lo quale vedennola
scetata le disse: «O bene mio, ca si vedenno senza can-
nele sto tempio d’Ammore era quase spantecato, che
sarrà de la vita mia mo che ci aie allommato doie lampe?
o bell’uocchie, che co no trionfiello de luce facite ioqua-
re a banco falluto le stelle, vui sulo, vui avite spertusato
sto core, vui sulo potite comme ova fresche farele na
stoppata; e tu, bella medeca mia, muovete, muove a pie-
tate de no malato d’ammore che, pe avere mutato aiero
da lo bruoco de la notte a lo lummo de ssa bellezza l’è
schiaffata na freve: mietteme la mano a sto pietto, tocca-
me lo puzo, ordename la rizetta; ma che cerco rizetta,
arma mia? iettame cinco ventose a ste lavra co ssa bella
vocca! non voglio autra scergazione a sta vita che na ma-
niata de sta manzolla, ch’io so’ securo ca co l’acqua cor-
deale de sta bella grazia e co la radeca de sta lenguavoie
sarraggio libero e sano».

A ste parole fattose la bella fata rossa comme a vampa
de fuoco respose: «Non tante laude, signore prencepe:
io te so’ vaiassa e pe servire ssa faccia de re iettarria perzì
lo necessario e stimo a gran fortuna che da rammo de

Letteratura italiana Einaudi

23

Giovan Battista Basile - Lo cunto de li cunti

mortella pastenato a na testa de creta sia deventato fra-
scone de lauro ’mpizzato a l’ostaria de no core de carne
e de no core dove è tanta grannezza e tanta vertute». Lo
prencepe a ste parole, squagliannose comme a cannela
de sivo, tornanno ad abbracciarela e sigillanno sta lette-
ra co no vaso, le deze la mano dicenno: «Eccote la fede:
tu sarrai la mogliere mia, tu sarrai patrona de lo scettro,
tu averrai la chiave de sto core, cossì comme tu tiene lo
temmone de sta vita». E dapo’ cheste e ciento autre ce-
remonie e trascurze, auzatose da lo lietto, vedettero se le
stentina ereno sane e stettero co lo stisso appontamiento
pe na mano de iuorne.

Ma perché la Fortuna sconceca-iuoco e sparte-matri-
monio è sempre ’mpiedeco a li passe d’Ammore, è sem-
pre cano nigro che caca ’miezo a li guste de chi vo’ bene,
occorze che fu chiammato lo prencepe a na caccia de no
gran puorco sarvateco, che roinava chillo paese, pe la
quale cosa fu costritto a lassare la mogliere, anze a lassa-
re dui tierze de lo core.

Ma perché l’amava chiù de la vita e la vedeva bella so-
pra tutte le bellezzetudene cose, da st’ammore e da sta
bellezza sguigliaie chella terza spezie, che è na tropeia a
lo mare de li contiente amoruse, na chioppeta a la colata
de le gioie d’Ammore, na folinia che casca dinto lo pi-
gnato grasso de li guste de li ’nnammorate; chella dico
ch’è no serpe che mozzeca e na carola che roseca, no fe-
le che ’ntosseca, na ielata che ’nteseca, chella pe la quale
sta  sempre  la  vita  pesole,  sempre  la  mente  ’nstabile,
sempre lo core suspeca.

Perzò, chiammata la fata, le disse: «So’ costritto, core
mio, di stare doi o tre notte fora de casa; dio sa con che
dolore me scastro da te, che sì l’arma mia. Lo cielo sa se
’nante che piglio sto trotto farraggio lo tratto; ma no po-
tenno fare de manco de non ire, pe sodesfazione de pa-
tremo, besogna ch’io te lasse. Perzò te prego, pe quanto

Letteratura italiana Einaudi

24

Giovan Battista Basile - Lo cunto de li cunti

ammore me puorte, a trasiretenne dintro la testa e no
scire fora finché non torno, ca sarrà quanto primma».

«Cossì farraggio», disse la fata, «perché non saccio,
no voglio né pozzo leprecare a chello che te piace. Perzò
va co la mamma de la bon’ora, ca te servo a la coscia; ma
famme no piacere, di lassare attaccato a la cimma de la
mortella no capo di seta co no campaniello, e, quanno tu
vieni, tira lo filo, e sona, ch’io subeto esco e dico vecco-
me».

Cossì facette lo prencepe, anzi chiammato no camma-
riero le disse: «Vieni cà, vieni cà, tu, apre l’aurecchie,
sienti buono: fà sempre sto lietto ogne sera, comme ce
avesse a dormire la perzona mia, adacqua sempre sta te-
sta e sta ’n cellevriello, c’aggio contato le frunne e s’io ne
trovo una manco, io te levo la via de lo pane». Accossì
ditto, se mese a cavallo e iette, comm’a piecoro ch’è por-
tato a scannare, pe secotare no puorco.

Fra chisto miezo sette femmene de mala vita, che se
teneva lo prencepe, visto ca s’era ’ntepeduto e refredda-
to nell’ammore e c’aveva ’nzoperato de lavorare a li ter-
retorie loro, trasettero ’n sospetto che pe quarche nuovo
’ntrico  se  fosse  smentecato  de  l’ammicizia  antica  e
perzò, desiderose di scoprire paese, chiammaro no fra-
vecatore e co buone denare le fecero fare na cava pe sot-
to la casa loro, che venette a responnere dintro la cam-
mara de lo prencepe.

Dove trasute ste spitalere leiestre pe vedere se nuovo
recapito,  si  autra  sbriffia  l’avesse  levato  la  veceta  e
’ncantato l’accunto no trovanno nesciuno, aperzero e,
visto sta bellissima mortella, se ne pigliaro na fronna ped
uno; sulo la chiù picciola se pigliaie tutta la cimma, a la
quale era attaccato lo campaniello.

Lo quale, toccato a pena, sonaie e la fata, credennose
che fosse lo prencepe, scette subeto fora; ma le perchie
scalorcie comme vedettero sta pentata cosa le mesero le
granfe adduosso, decenno: «Tu sì chella che tiri a lo mo-

Letteratura italiana Einaudi

25

Giovan Battista Basile - Lo cunto de li cunti

lino tuio l’acqua de le speranze nostre? tu sì chella che ci
hai guadagnato pe mano lo bello riesto de la grazia de lo
prencepe? tu sì chella magnifeca, che ti sì posta ’m pos-
sessione delle carnecelle nostre? singhe la benvenuta!
va’ ca sì arrevata a lo colaturo! oh che meglio non t’aves-
se cacato mammata, va’ ca staie lesta! haie pigliato Vaia-
no! ce sì ntorzata sta vota! non sia nata de nove mise, si
tu ne la vaie!».

Cossì decenno le schiafattero na saglioccola ’n capo e,
spartennola subeto ’n ciento piezze, ogn’una se ne pi-
gliaie la parte soia; sulo la chiù peccerella no voze con-
correre a sta crudeletate cosa: e, ’mmitata da le sore a fa-
re comme facevano lloro, no voze autro che no cierro de
chille capille d’oro. Fatto chesto, se l’appalorciaro pe la
medesema cava.

Arrivaie fra tanto lo cammariero pe fare lo lietto e
adacquare la testa, secunno l’ordene de lo patrone e,
trovato sto bello desastro appe a morire spantecato e,
pigliatose le mano a diente, auzaie li residie de la carne e
de l’ossa avanzate, e raso lo sango da terra, ne fece tutto
no montonciello dintro la stessa testa; la quale adacqua-
ta fece lo lietto, serraie e, posta la chiave sotto la porta,
se ne pigliaie le scarpune fora de chella terra.

Ma, tornato lo prencepe da la caccia, tiraie lo capo de
seta e sonaie lo campaniello; ma sona ca piglie quaglie!
sona ca passa lo piscopo! poteva sonare a martiello, ca la
fata faceva de la storduta. Pe la quale cosa, iuto de pon-
ta a la cammara, e non avenno fremma de chiammare lo
cammariero e cercare la chiave, date cauce a la mascatu-
ra, spaparanza la porta, trase dintro, apre la fenestra, e,
vedenno la testa sfronnata, commenzaie a fare no trivolo
vattuto, gridanno, strillanno, voceteianno: «O ’maro
mene, o scuro mene, o negrecato mene, e chi m’ha fatto
sta varva de stoppa? e chi m’ha fatto sto triunfo de cop-
pa? o roinato, o terrafinato, o sconquassato prencepe! o
mortella mia sfronnata, o fata mia perduta, o vita mia

Letteratura italiana Einaudi

26

Giovan Battista Basile - Lo cunto de li cunti

negrecata! o guste mieie iute ’n fummo, piacire miei iute
a l’acito! che farrai Cola Marchione sventurato? che far-
rai, ’nfelice? sauta sto fuosso! auzate da sto nietto! sì
scaduto  da  ogni  bene  e  no  te  scanne?  sì  allegeruto
d’ogne tresoro e non te svennigne? sì scacato da la vita e
no te dai vota? dove sì, dove sì, mortella mia? e quale ar-
ma chiù de pipierno tosta m’ha roinato sta bella testa? o
caccia mardetta, che m’haie cacciato d’ogne contento?
ohimè io so’ speduto, so’ fuso, so’ iuto a mitto, aggio
scompute li iuorne, no è possibele che campa pe sprem-
miento a sta vita senza la vita mia; forza è ch’io stenna li
piede pocca senza lo bene mio me sarrà lo suonno trivo-
lo, lo magnare tuosseco, lo piacere stitico, la vita ponte-
ca».

Chesse e autre parole da scommovere le prete de la
via deceva lo prencepe e, dapo’ luongo riepeto e amma-
ro sciabacco, chino de schiattiglia e de crepantiglia, no
chiudenno maie uocchie pe dormire né aprenno maie
vocca pe magnare, tanto se lassaie pigliare pede da lo
dolore  che  la  faccia  soia,  ch’era  ’mprimmo  di  minio
orientale, deventaie d’oro pimmiento e lo presutto de le
lavra se fece nzogna fraceta.

La fata, ch’era de chelle remasuglie poste ne la testa
tornata a sguigliare, vedenno lo sciglio e lo sbattere de lo
povero ’nnammorato e comme era tornato no pizzeco
co no colore de spagnuolo malato, de lacerta vermenara,
de zuco de foglia, de sodarcato, de milo piro, de culo de
focetola e de pideto de lupo, se mosse a compassione e
sciuta de relanzo da la testa comme lummo de cannela
sciuto da lanterna a bota, dette all’uocchie de Cola Mar-
chione e strignennolo co le braccia le disse: «Crisce, cri-
sce, prencepe mio, no chiù, no chiù! scumpe sto trivolo,
stoiate st’uocchie, lassa la collera, stienne sto musso: ec-
come viva e bella a dispietto de chelle guaguine che,
spaccatome lo caruso, fecero de le carne meie chello che
fece Tefone de lo povero frate!».

Letteratura italiana Einaudi

27

Giovan Battista Basile - Lo cunto de li cunti

Lo prencepe, vedenno sta cosa quanno manco se lo
credeva, resorzetaie da morte ’n vita e tornannole lo co-
lore a le masche, lo caudo a lo sango, lo spireto a lo piet-
to, dopo mille carizze, vierre, gnuoccole e vruoccole che
le fece, voze sapere da la capo a lo pede tutto lo soccies-
so. E, sentuto ca lo cammariero non ce aveva corpa, lo
fece  chiammare  e,  ordenato  no  gran  banchetto,  con
buono consentemiento de lo patre se sposaie la fata, e,
commetato tutte li principale de lo regno, voze che so-
pra tutto nce fossero presente le sette scirpie che fecero
la chianca de chella vetelluccia allattante.

E, fornuto che appero de mazzecare, disse lo prence-
pe ad uno ped uno a tutte li commetate: «Che meritarria
chi facesse male a sta bella fegliola?», mostranno a dito
la fata, la quale comparze cossì bella, che saiettava li co-
re comme furgolo, tirava l’arme comm’argano e strasci-
nava le voglie comm’a stravolo.

Ora mo tutte chille che sedevano a la tavola, com-
menzanno da lo re, dissero uno ca meretava na forca,
n’autro ch’era degna de na rota, chi de tenaglie, chi de
precipizie, chi de na pena e chi de n’autra. E, toccanno
pe utemo a parlare a le sette cernie, se be’ no le ieva a
tuono sto parlamiento e se ’nzonnavano la mala notte,
tuttavia, perché la verità sta sempre dove tresca lo vino,
resposero che chi avesse armo de toccare schitto sto sa-
poriello de li guste d’Ammore, sarria stato merdevole
d’essere atterrato vivo dinto na chiaveca.

Data sta sentenza co la propria vocca, disse lo prence-
pe: «Vui stesse v’avite fatto la causa, vui stesse avite fer-
mato lo decreto. Resta ch’io faccia secotare l’ordene
vuostro, pocca vui site chelle che, co no core de Nerone
co na crudeletate de Medea, facistevo na frittata de sta
bella catarozza e trenciastevo comm’a carne de sauciccia
ste  belle  membre.  Perzò,  priesto,  aiosa,  no  se  perda
tiempo! che siano iettate mo proprio dinto na chiaveca
maestra, dove finiscano miseramente la vita».

Letteratura italiana Einaudi

28

Giovan Battista Basile - Lo cunto de li cunti

La quale cosa posta subeto ad effetto, lo prencepe
maritaie la sore chiù picciola de ste squaltrine co lo cam-
mariero dannole bona dote e danno da vivere commo-
damente a la mamma *e* a lo patre de la mortella. Isso
campaie allegramente co la fata e le figlie de lo zifierno,
scompenno co amaro stiento la vita, fecero vero lo pro-
verbio dell’antichi sapute:

passa crapa zoppa,
se no trova chi la ’ntoppa».

Letteratura italiana Einaudi

29

Giovan Battista Basile - Lo cunto de li cunti

PERUONTO
TRATTENEMIENTO TIERZO
DE LA IORNATA PRIMMA

Peruonto, sciaurato de coppella, va pe fare na sarcena
a lo vosco, usa no termene d’amorevolezza a tre che dor-
meno a lo Sole, ne receve la fatazione e, burlato da la fi-
glia de lo re, le manna na mardezzione che sia prena
d’isso, la quale cosa successe. E saputose essere isso lo
patre de la creatura, lo re lo mette dinto na votte co la
mogliere e co li figlie, iettannolo dintro mare. Ma pe ver-
tute de la fatazione soia se libera da lo pericolo e, fatto
no bello giovane, deventa re.

Mostraro tutte d’avere sentuto no gusto granne pe la
consolazione avuta da lo povero prencepe e pe lo castico
recevuto da chelle marvase femmene; ma avenno da seco-
teiare lo parlamiento Meneca, se deze fine a lo vervesia-
miento de l’autre e essa commenzaie a contare lo socciesso
che secota: «Non se perdette maie lo fare bene; chi sem-
mena cortesia mete beneficio e chi chianta amorevolezze
racoglie amorosanze: lo piacere che se fa ad anemo grato
non fu maie sterele, ma ’ncria gratetudene e figlia prem-
mie.  Se  ne  vedeno  sprementate  ne  li  continue  fatte
dell’uommene e ne vederrite esempio ne lo cunto c’aggio
’m pizzo de fareve sentire.

Aveva  na  magna  femmena  de  Casoria  chiammata
Ceccarella no figlio nommenato Peruonto, lo quale era
lo chiù scuro cuorpo, lo chiù granne sarchiopio e lo chiù
sollenne sarchiapone c’avesse creiato la Natura. Pe la
quale cosa la scura mamma ne steva co lo core chiù ni-
gro de na mappina e iastemmava mille vote lo iuorno
chillo denucchio che spaparanzaie la porta a sto scella-
vattolo, che no era buono pe no quaglio de cane, pocca
poteva gridare la sfortunata e aprire la canna ca lo man-

Letteratura italiana Einaudi

30

Giovan Battista Basile - Lo cunto de li cunti

trone non se moveva da cacare pe farele no mmarditto
servizio.

All’utemo, dapo’ mille ’ntronate di cellevriello, dapo’
mille ’nfroate de zuco e dapo’ mille dicote e dissete e gri-
da oie e strilla craie, l’arredusse a ghire a lo vosco pe na
sarcena, decennole: «Oramai è ora de strafocarece co no
muorzo; curre pe ste legna, non te scordare pe la via e
vieni subeto, ca volimmo cucinare quatto torza strasci-
nate pe strascinare sta vita».

Partette lo mantrone de Peruonto e partette comme
va chillo che sta ’miezo a li confrate, partette e cammi-
naie comme se iesse pe coppa all’ova, co lo passo de la
picca e contanno le pedate, abbiannose chiano, chiano
adaso adaso e palillo palillo, facenno siamma siamma a
la via de lo vosco, pe fare la venuta de lo cuorvo.

E comme fu ’miezo a na certa campagna pe dove cor-
reva no shiummo, vervesianno e mormoreanno de la po-
ca descrezzione delle petre che le impedevano la strata,
trovaie tre guagnune, che se avevano fatto strappontino
de l’erva e capezzale de na preta selece, li quale a la ca-
lantrella de lo Sole che le carfetteiava a perpendicolo
dormevano comme a scannate.

Peruonto, che vedde sti poverielle, ch’erano fatte na
fontana d’acqua ’miezo na carcara de fuoco, avennone
compassione co la medesema accetta che portava ta-
gliaie certe frasche de cercola e le fece na bella ’nfrasca-
ta. Fra chisto miezo, scetatose chille giovane, ch’erano
figli de na fata, e vedenno la cortesia e ’morosanza de
Peruonto, le dezero na fatazione, che le venesse tutto
chello che sapesse addemannare.

Peruonto, avenno fatto sta cosa, pigliaie la strata ver-
zo lo vosco, dove fece no sarcenone cossì spotestato che
ce voleva no straolo a strascinarelo e, vedenno ch’era
chiaieto scomputo a poterelo portare ’n cuollo, se le ac-
cravaccaie ’ncoppa decenno: «O bene mio, se sta fascina
me portasse camminanno a cavallo!». E ecco la fascina
commenzaie a pigliare lo portante, comme a cavallo de

Letteratura italiana Einaudi

31

Giovan Battista Basile - Lo cunto de li cunti

Bisignano, e, arrivato ’nante a lo palazzo de no re, fece
rote e crovette da stordire.

Le damicelle, che stevano a na fenestra, vedenno sta
maraviglia corzero a chiammare Vastolla, la figlia de lo
re, la quale, affacciatase a la fenestra e puosto mente a li
repulune de na sarcena e a li saute de na fascina, sparaie
a ridere, dove pe naturale malenconia no se arrecordava
maie c’avesse riso.

Auzata la capo Peruonto e visto ca lo coffiavano, dis-
se: «O Vastolla, và, che puozze deventare prena de sto
fusto!». E, cossì ditto, strenze na sbrigliata de scarpune
a la sarcena e de galoppo sarcenisco arrivaie subeto a la
casa, co tanta peccerille appriesso che le facevano lo al-
lucco e lo illaiò dereto, che se la mamma non era lesta a
serrare subeto la porta l’averriano acciso a cuerpe de ce-
trangolate e de torza.

Ma Vastolla, dopo lo ’mpedemiento dell’ordenario e
dopo certe sfiole e pipoliamiente de core, s’addonaie
c’aveva pigliato la pasta; nascose quanto fu possibele sta
prenezza  ma,  no  potenno  chiù  nasconnere  la  panza,
ch’era ’ntorzata quanto a no varratummolo, lo re se ne
addonaie e, facenno cosa dell’autro munno, chiammaie
lo consiglio decenno: «Già sapite ca la luna de lo ’nore
mio ha fatto le corna; già sapite ca pe fare scrivere cro-
neche, overo corneche, delle vergogne meie, m’ha provi-
sto figliama de materia de calamare; già sapite ca pe car-
recareme la fronte s’ha fatto carrecare lo ventre: perzò
deciteme, consigliateme. Io sarria de pensiero de farele
figliare l’arma primma de partorire na mala razza; io sar-
ria d’omore de farele sentire primma le doglie de la mor-
te che li dolure de lo partoro; io sarria de crapiccio che
primma sporchiasse da sto munno, che facesse sporchia
e semmenta».

Li conzigliere, c’avevano strutto chiù uoglio che vino,
dissero:  «Veramente  mereta  no  gran  castico  e  de  lo
cuorno che v’ha puosto ’n fronte se deverria fare la ma-

Letteratura italiana Einaudi

32

Giovan Battista Basile - Lo cunto de li cunti

neca de lo cortiello che le levasse la vita. Non perrò: si
l’accidimmo mo ch’è prena se n’escerà pe la maglia rotta
chillo temmerario che pe mettereve dinto na vattaglia de
disgusto v’have armato lo cuorno diritto e lo manco, pe
ve ’mmezzare la politeca de Tiberio v’ha puosto ’nnante
no Cornelio Taceto, pe rappresentareve no suonno vero
d’infammia l’ha fatto scire pe la porta de cuorno. Aspet-
tammo, adonca, ch’esca a puorto e sacciammo quale fu
la radeca de sso vituperio e po’ penzammo e resorvim-
mo, co grano de sale, che cosa n’averrimmo da fare».

’Ncasciaie a lo re sto conziglio, vedenno ca parlavano
assestato  e  a  separo  e  però  tenne  le  mano  e  disse:
«Aspettammo l’eseto de lo negozio». Ma, comme voze
lo cielo, ionze l’ora de lo partoro e co quattro doglie leg-
gie leggie a la primma shioshiata d’agliaro, a la primma
voce de la mammana, alla primma spremmuta de cuor-
po iettaie ’n sino alla commare dui mascolune comme a
dui pomme d’oro.

Lo re, ch’era prieno isso puro de crepantiglia, chiam-
maie li conzegliere pe figliare e disse: «Ecco, è figliata fi-
gliama, mo è tiempo d’asecunnare co na saglioccola».
«No», dissero chille viecchie sapute (e tutto era pe dare
tiempo a lo tiempo), «aspettammo che se facciano gran-
ne li pacionielle, pe potere venire ’n cognizione de la fe-
sonomia de lo patre».

Lo re, perché non tirava vierzo senza la fauza rega de
lo consiglio pe no scrivere stuorto, se strenze ne le spal-
le, appe fremma e aspettaie fi’ tanto che li figliule furo
de sette anne. Ne lo quale tiempo, stimmolate de nuovo
li consigliere a dare a lo trunco e a dove tene, uno de lo-
ro disse: «Pocca non avite potuto scauzare vostra figlia e
pigliare lengua chi sia stato lo monetario fauzo c’a la
’magene vostra have auterato la corona, mo ne cacciar-
rimmo la macchia. Ordenate adonca che s’apparecchia
no gran banchetto, dove aggia da venire ogne tetolato e
gentelommo de sta cetate e stammo all’erta, e co l’uoc-

Letteratura italiana Einaudi

33

Giovan Battista Basile - Lo cunto de li cunti

chie sopra lo tagliero, dove li piccerille ’ncrinano chiù
volentiere,  vottate  da  la  Natura,  ca  chillo  senz’autro
sarrà lo patre e nui subeto ne lo auzammo comme cacaz-
za de ciaola».

Piacquette a lo re sto parere: ordenaie lo banchetto,
commetaie tutte le perzune de ciappa e de cunto e, ma-
gnato che s’appe, le fece mettere ’n filo e passiare li pec-
cerille; ma ne fecero chillo cunto che faceva lo corzo
d’Alesantro de li coniglie, tanto, che lo re faceva forcuna
e se mozzecava le lavra. E benché non le mancassero
cauzature, puro, perché l’era stretta sta scarpa, de doglia
sbatteva li piede ’n terra.

Ma li consigliere le dissero: «Chiano, vostra maiestà,
faciteve a correiere, ca craie facimmo n’autro banchetto,
non chiù de gente de portata, ma de chiù vascia mano;
fuorse, perché la femmena s’attacca sempre a lo peo,
trovarrimmo fra cortellare, paternostrare e mercante de
piettene  la  semmenta  de  la  collera  vostra,  dove  no
l’avimmo ashiata fra cavaliere».

Deze a lo vierzo sta ragione a lo re e commannaie che
se facesse lo secunno banchetto, a dove pe banno iettato
venettero tutte li chiarie, iessole, guitte, guzze, ragazze,
spolletrune, ciantielle, scauzacane, verrille, spogliampise
e gente de mantesino e zuoccole ch’erano a la cetate, li
quale, sedute comm’a belle cuonte a na tavola longa lon-
ga, commenzaro a cannariare.

Ora mo Ceccarella, che sentette sto banno, commen-
zaie a spontonare Peruonto che iesse isso perzì a sta fe-
sta; e tanto fece che s’abbiaie a lo mazzecatorio, dove ar-
rivato a pena chille belle ninnille se l’azzeccoliarono a
tuorno e le facettero vierre e cassesie fora de li fora.

Lo re, che vedde ste cose, se scippaie tutta la varva,
vedenno ca la fava de sta copeta, lo nomme de sta bene-
ficiata era toccato a no scirpio brutto fatto, che te vene-
va stommaco e ’nsavuorrio a vederelo schitto: lo quale,
otra che aveva la capo de velluto, l’uocchie de cefescola,

Letteratura italiana Einaudi

34

Giovan Battista Basile - Lo cunto de li cunti

lo naso de pappagallo, la vocca de cernia, era scauzo e
vrenzoluso, che senza leggere lo Fioravante potive pi-
gliarete na vista de li secrete.

E, dapo’ no cupo sospiro, disse: «Che se n’ha visto sta
scrofella de figliama a ’ncrapicciarese de st’uerco mari-
no? che se n’ha visto a daresella ’n tallune co sto pede
peluso? ah ’nfamma cecata fauza, che metamorfose so’
cheste? deventare vacca pe no puorco azzò ch’io tornas-
se piecoro? ma che s’aspetta? che se penzeneia? aggia lo
castico che mereta, aggia la pena che sarrà iodecata da
vui e levatemella da ’nante, ca no la pozzo padeiare».

Fecero adonca conzierto li consigliere e concrusero
che tanto essa quanto lo malefattore e li figlie fossero
schiaffate dinto na votte e iettate a maro, azzò, senza al-
lordarese le mano de lo sango propio, facessero punto
finale a la vita.

Non fu cossì priesto data sta settenza, che venne la
votte, dove ’ncaforchiarono tutte quattro; ma ’nante che
’ntompagnassero, certe damicelle de Vastolla, chiagnen-
no a selluzzo, ’nce mesero dintro no varrile de passe e fi-
co secche, azzò se iesse mantenenno pe quarche poco de
tiempo. Ma, serrata, la votte fu portata e iettata a maro,
pe dove ieva natanno secunno la vottava lo viento.

Tra chesto miezo Vastolla, chiagnenno e facenno doie
lave  de  l’uocchie,  disse  a  Peruonto:  «Che  desgrazia
granne è la nostra, ad avere pe sepetura de morte la con-
nola de Bacco! oh sapesse a lo manco chi ha trafecato
sto cuorpo pe schiaffareme dinto a sto carrato! ohimé,
ch’io me trovo spinolata senza sapere lo comme! dim-
me, dimme, o crudele, e che percanto faciste, e con qua-
le verga, pe chiudereme dinto li chirchie de sta votte?
dimme, dimme, chi diascance te tentaie a mettereme la
cannella ’nvesibile, pe n’avere autro spiracolo a la vista
che no negrecato mafaro?»

Peruonto, c’aveva fatto no piezzo aurecchia de mer-
cante, all’utemo respose: «Si vuoie che te lo dico, tu

Letteratura italiana Einaudi

35

Giovan Battista Basile - Lo cunto de li cunti

damme passe e fico». Vastolla, pe cacciarele da cuorpo
quarchecosa, le mese ’n cuorpo na brancata de l’uno e
dell’autro. Lo quale com’appe chiena la gorgia le con-
taie puntualemente quanto le soccedette co li tre giuve-
ne, po’ co la sarcena, utemamente co essa a la fenestra,
che pe trattarelo da panza chiena le fece ’nchire la pan-
za.

La quale cosa sentuta la povera signorella pigliaie co-
re e disse a Peruonto: «Frate mio, e vorrimmo sbottare
la vita dinto sta votte? perché no fai che de sto vasciello
se faccia na bella nave, pe scappare sto pericolo e ire a
buono puorto?». E Peruonto leprecaie: «Damme passe
e fico, se vuoie che te lo dico». E Vastolla subeto lesta le
’nchiette la canna perché aperesse la canna e, comme
pescatrice de carnevale, co li passe e fico secche le pe-
scava le parole fresche da cuorpo.

E ecco che, decenno Peruonto chello che desiderava
Vastolla, la votte tornaie navilio co tutte li sartiamme ne-
cessarie a navecare e co tutte li marinare che besognava-
no pe lo servizio de lo vasciello: e loco te vediste chi tira-
re la scotta, chi arravogliare le sarte, chi mettere mano a
lo temmone, chi fare vela, chi saglire a la gaggia, chi gri-
dare ad orza, chi a poggia, chi sonare na trommetta, chi
dare fuoco a li piezze e chi fare na cosa e chi n’autra.

Tanto che Vastolla era drinto la nave e natava drinto
no maro di docezza; e – essenno già l’ora che la Luna
voleva iocare co lo Sole a iste e veniste, e lo luoco te per-
diste – disse Vastolla a Peruonto: «Bello giovane mio, fa
deventare sta nave no bello palazzo, ca starrimmo chiù
secure. Saie che se sole dicere: lauda lo maro e tienete a
la terra». E Peruonto respose: «Si vuoie che te lo dico,
tu damme passe e fico». E essa subeto le refose lo fatto e
Peruonto, pigliato pe canna, ademandaie lo piacere e
subeto la nave dette ’n terra e deventaie no bellissimo
palazzo, aparato de tutto punto, e cossì chino de mobele
e sfuorgie che non c’era chiù che desiderare.

Letteratura italiana Einaudi

36

Giovan Battista Basile - Lo cunto de li cunti

Pe la quale cosa Vastolla, c’averria dato la vita pe tre
cavalle, non l’averria ’mpattato co la primma signora de
sto munno, vedennose regalata e servuta comme na regi-
na. Sulo, pe siggillo de tutte le bone fortune soie, pre-
gaie Peruonto ad ottenere grazia de deventare bello e
polito, azzò s’avessero potuto ingaudiare ’nsiemme; che,
se be’ dice lo proverbio meglio è marito sporcillo c’ammi-
co ’mparatore, tutta vota si isso avesse cagnato faccia
l’averria tenuto pe la chiù gran fortuna de lo munno.

E Peruonto co lo medesemo appontamiento respose:
«Damme passe e fico, si tu vuoie che lo dico», e Vastolla
subeto remmediaie a la stitichezza de le parole de Pe-
ruonto con le fico ieietelle, ch’a pena parlato tornaie da
scellavattolo cardillo, da n’uerco Narciso, da no masca-
rone pipatiello. La quale cosa veduto Vastolla se ne iette
’n secoloro pe allegrezza e, strignennolo drinto le brac-
cia, ne cacciaie zuco de contentezza.

A sto medesemo tiempo lo re, che da chillo iuorno
che le soccesse sto desastro era stato sempre chino fi’n
canna de lassame stare, fu da li cortisciane suoie portato
pe recreazione a caccia; dove, cogliennole notte e veden-
no lucere na locernella a na fenestra de chillo palazzo,
mannaie no servetore a vedere se lo volevano alloggiare
e le fu respuosto ca ’nce poteva non sulo rompere no
bicchiero, ma spezzare no cantaro. Perzò lo re ’nce ven-
ne e, saglienno le scale e scorrenno le cammare, non
vedde perzona vivente sarvo che li duie figliule, che le
ievano ’ntuorno decenno: «Vavo, vavo».

Lo re stoppafatto, strasecolato e attoneto steva com-
me ’ncantato; e, sedennose pe stracco vicino na tavola,
loco vedde ’nvisibelemente stennere mesale de Shianne-
na, e venire piatte chine de vaga e de riesto, tanto che
magnaie e veppe veramente da re, servuto da chille belli
figliule, non cessanno maie, mentre stette a tavola na
museca de colascione e tammorrielle, che le ieze pe fi’ a
l’ossa pezzelle. Magnato c’appe comparse no lietto tutto

Letteratura italiana Einaudi

37

Giovan Battista Basile - Lo cunto de li cunti

scumma d’oro, dove, fattose scauzare li stivale, se iette a
corcare, comme fece ancora tutta la corte soia, dapo’
avere buono cannariato a ciento autre tavole pe l’autre
cammare apparecchiate.

Venuta la mattina e volenno partire, lo re se voze por-
tare co isso li duie peccerille: ma comparse Vastolla co
lo marito e, iettatose a li piede suoie, le cercaie perdo-
nanza, contannole tutte le fortune soie. Lo re, che vedde
guadagnato dui nepute ch’erano doi gioie e no iennaro
ch’era no fato, abbraccianno l’uno e l’autro se le portaie
de pesole a la cetate, facenno fare feste granne, che do-
raro mute iuorne, pe sto buono guadagno, confessanno
a sfastio de le gargie soie che

se prepone l’ommo, dio dispone».

Letteratura italiana Einaudi

38

Giovan Battista Basile - Lo cunto de li cunti

VARDIELLO
TRATTENEMIENTO QUARTO
DE LA IORNATA PRIMMA

Vardiello, essenno bestiale, dapo’ ciento male servizie
fatte a la mamma le perde no tuocco de tela, e volenno
scioccamente recuperarela da na statola, deventa ricco.

Fenuto c’appe lo cunto Meneca, lo quale fu stimato
niente manco bello dell’autre ped essere ’nmottonato de
curiuse socciesse, che tenne fi’ a la coda pesole lo pensiero
de l’auditure, secotaie, pe commandamiento de lo prence-
pe, Tolla, la quale senza perdere tiempo decette de sta ma-
nera: «Se avesse dato la Natura a l’anemale necessetà de
vestire e de spennere pe lo vitto, sarria senz’autro destrut-
ta la ienimma quatrupeda; perzò, trovando lesto lo civo
senza ortolano che lo coglia, compratore che l’accatta, cuo-
co che l’apparecchia, scarco che lo trencia, lo stisso cuoiero
lo defenne da lo chiovere e da la neve, senza che lo mer-
cante le dia lo drappo, lo cosetore le faccia lo vestito e lo
guarzone  le  cerca  lo  veveraggio.  Ma  a  l’ommo,  c’have
’ngiegno, non s’è curata de darele sta commodetate, per-
ché sape da se medesemo procacciarese chello che l’abbe-
sogna; chesta è la causa che se vedeno ordenariamente
pezziente li sapute e ricche li bestiale, comme da lo cunto
che vi dirraggio poterrite racogliere.

Fu Grannonia d’Aprano femmena de gran iodizio,
ma aveva no figlio chiammato Vardiello, lo chiù sciago-
rato ’nsemprecone de chillo paese: puro, perché l’uoc-
chie de la mamma so’ affatturate e stravedeno, le porta-
va  n’ammore  svisciolato  e  se  lo  schiudeva  sempre  e
allisciava, comme se fosse la chiù bella creatura de lo
munno.

Aveva sta Grannonia na voccola che schiudeva li po-
lecine, ne li quali aveva puosto tutta la speranza de fare-
ne na bella sporchia e cacciarene buono zuco e, avenno

Letteratura italiana Einaudi

39

Giovan Battista Basile - Lo cunto de li cunti

da ire pe no fatto necessario, chiammaie lo figlio, decen-
nole: «Bello figliulo de mamma toia, siente cà: aggie
l’uocchie a sta voccola, e, si se leva a pizzolare, sta ’n cel-
levriello a farela tornare a lo nido, autramente se refred-
dano l’ova e po’ non averrai né cucche né titille».

«Lassa fare a sto fusto», disse Vardiello, «ca no l’haie
ditto a surdo». «N’autra cosa», leprecaie la mamma, «vi-
de, figlio beneditto, ca drinto a chillo stipo c’è na fesina
de certe ’mbroglie ’ntossecose: vi’ che non te tentasse lo
brutto peccato a toccarele, ca ce stennerisse li piedi».
«Arrasso sia!», respose Vardiello, «tuosseco non me ce
cuoglie; e tu sapia co la capo, pazza ca me l’haie avisato,
ca ce poteva dare de pietto e non c’era né spina, né uos-
so».

Accossì, sciuta la mamma, restaie Vardiello, lo quale
pe no perdere tiempo scette a l’uorto a fare fossetelle co-
perte de sproccola e terreno pe ’ncappare li peccerille,
quanno, a lo meglio de lo lavore, s’addonaie ca la vocco-
la faceva lo spassiggio pe fora la cammara, pe la quale
cosa commenzaie a dicere: «Sciò, sciò, frusta ccà, passa
llà»; ma la voccola non se moveva de pede e Vardiello,
vedenno ca la gallina aveva de l’aseno, appriesso a lo sciò
sciò se mese a sbattere li piede, appriesso a lo sbattere de
li piede a tirare la coppola, appriesso a la coppola le ti-
raie no lacanaturo, che, centola pe miezo, le fece fare lo
papariello e stennecchiare li piede.

Visto Vardiello sta mala desgrazia, pensaie de remme-
diare a lo danno e, fatto de la necessetà vertute, azzò no
refreddassero l’ova, sbracatose subeto se sedette ’ncop-
pa a lo nido: ma, datoce de cuorpo, ne fece na frittata.
Visto ca l’aveva fatta doppia de figura, appe a dare de
capo pe le mura; all’utemo, perché ogne dolore torna a
voccone, sentennose pepoliare lo stommaco se resorvet-
te ’nnorcarese la voccola; e perzò, spennatola e ’nfilatola
a no bello spito, fece no gran focarone e commenzaie ad
arrostirela; e, essenno adesa cotta, pe fare tutte le cose a

Letteratura italiana Einaudi

40

Giovan Battista Basile - Lo cunto de li cunti

tiempo stese no bello cannavaccio de colata ’ncoppa no
cascione viecchio e pigliato n’arciulo scese a la cantina a
spinolare no quartarulo.

E stanno a lo meglio de lo mettere vino, ’ntese no
rommore, no fracasso, no streverio pe la casa, che pare-
vano cavalle armate: pe la quale cosa tutto sorriesseto
votato l’uocchie vedde no gattone che co tutto lo spito
se n’aveva zeppoliata la voccola e n’autra l’era appriesso
gridanno co la parte. Vardiello pe remmediare a sto
danno se lassaie comme a lione scatenato ’n cuollo a la
gatta e pe la pressa lassaie spilato lo quartarulo e, dapo’
avere fatto a secutame chisso pe tutte li pentune de la ca-
sa, recuperaie la gallina ma se ne scorze lo quartarulo;
dove tornato Vardiello, e visto ca l’aveva fatta de colata,
spinolaie  isso  perzì  la  votte  dell’arma  pe  le  cannelle
dell’uocchie. Ma, perché l’aiutava lo iodizio, per remme-
diare a sto danno, azzò la mamma no s’addonasse de
tanta ruina, pigliaie no sacco raso raso, varro varro, chi-
no chino, zippo zippo e a curmo a curmo de farina e la
sparpogliaie pe ’ncoppa a lo ’nfuso.

Co tutto chesto, facenno lo cunto co le deta de li de-
sastre  socciesse  e  pensanno  c’avenno  fatto  scassone
d’asenetate perdeva lo iuoco co la grazia de Grannonia,
fece resoluzione de core de no farese ashiare vivo da la
mamma. Perzò, dato drinto la fesina de nuce conciate
che la mamma le disse ch’era de tuosseco, maie levaie
mano fi’ che no scoperze la petena e, chinose buono la
panza, se ’ncaforchiaie drinto a no furno.

Fra chisto miezo venne la mamma, e, tozzolato no
gran piezzo, visto ca nesciuno la senteva, dette no caucio
a la porta e, trasuta drinto e chiammanno a gran voce lo
figlio, vedenno ca nesciuno responneva se ’nzonnaie lo
male iuorno e, reforzanno le doglie, auzaie chiù forte li
strille: «O Vardiello, o Vardiello, haie la sordia, che no
siente? haie le iorde, che no curre? haie la pipitola, che
no respunne? dove sì, faccie de ’mpiso? dove sì squa-

Letteratura italiana Einaudi

41

Giovan Battista Basile - Lo cunto de li cunti

gliato, mala razza? che t’avesse affocato ’n foce, quando
te fice!».

Vardiello, che ’ntese sto greciglio, all’utemo co na vo-
cella pietosa pietosa disse: «Eccome cà: so’ drinto lo fur-
no e no me vederrite chiù, mamma mia». «Perché?» re-
spose  la  negra  mamma.  «Perché  so’ntossecato»,
leprecaie lo figlio. «Ohimè», soggionze Grannonia, «e
comme haie fatto? che causa haie avuto de fare sto ’me-
cidio? e chi t’ha dato lo tuosseco?». E Vardiello le con-
taie una ped una tutte le belle prove c’aveva fatto, pe la
quale cosa voleva morire, e non restare chiù pe sprem-
miento a lo munno.

Sentenno ste cose la mamma negra se vedde, ’mara se
vedde, appe da fare e che dire pe levare da capo a Var-
diello st’omore malenconeco e, perché le voleva no bene
svisciolato, co darele certe autre cose sceroppate le le-
vaie da chiocca la cosa de le nuce conciate, ca non erano
venino, ma conciamiento de stommaco. Accossì, accor-
datolo de bone parole e fattole mille carezzielle, lo tiraie
da drinto lo furno e, datole no bello tuocco de tela, le
disse che lo fosse iuto a vennere, avvertendolo a non
trattare sta facenna co perzune de troppo parole.

«Bravo!» disse Vardiello. «Mo te servo de musco, no
dobetare!». E, pigliatose la tela, iette gridanno pe la ce-
tate de Napole, dove portaie sta mercanzia: «Telo, te-
lo!». Ma a quante le decevano: «Che tela è chesta?», isso
responneva: «No faie pe la casa mia, c’haie troppo paro-
le». E si n’autro le deceva: «Comme la vinne?», isso lo
chiammava cannarone e che l’aveva scellevrellato e rutto
le chiocche.

All’utemo, veduto drinto no cortiglio de na casa desa-
betata pe lo monaciello na certa statola de stucco, lo po-
verommo, spedato e stracco de ire tanto ’n vota, se se-
dette  ’ncoppa  a  no  puoio  e,  non  vedenno  trafecare
nesciuno pe chella casa, che pareva casale saccheiato,
tutto maravegliato disse a la statola: «Dì, cammarata,

Letteratura italiana Einaudi

42

Giovan Battista Basile - Lo cunto de li cunti

’nce abita nullo a sta casa?». E, vedenno ca no respon-
neva, le parze ommo de poco parole e disse: «Vuoite ac-
cattare sta tela, ca te faccio buon mercato?». E, vedenno
la statola puro zitto, disse: «Affé, ch’aggio trovato chello
che ieva cercanno: pigliatella e fattela vedere e dammene
chello che vuoie, ca craie torno pe li fellusse».

Cossì ditto, lassaie la tela dove s’era assettato, che lo
primmo figlio de la mamma che ’nce trasette pe quarche
servizio necessario, trovato la sciorta soia, se ne l’auzaie.
Tornato Vardiello a la mamma senza la tela e contato lo
fatto comme passava, l’appe a venire l’antecore, decen-
nole: «Quanno metterai cellevriello a siesto? vide quan-
ta me n’haie fatte! arrecordatelle! ma io stessa me lo
corpo ped essere troppo tennera de premmone: non
t’aggio a la primma aggiustato li cambie e mo me n’ad-
dono, ca miedeco pietuso fa la chiaia ’ncorabele. Ma
tanta me ne faie pe fi’ che buono ’nce ’nturze e farrim-
mo cunte luonghe». Vardiello da l’autra parte diceva:
«Zitto, mamma mia, ca non sarrà quanto se dice! vuoie
autro che li tornise scognate nuove nuove? che te cride,
ca so’ de lo Ioio e ca non saccio lo cunto mio? ha da ve-
nire craie, da ccà a bello vedere non ’nc’è tanto, e veder-
raie si saccio mettere na maneca a na pala».

Venuto la mattina – quanno l’ombre de la Notte seco-
tate da li sbirre de lo Sole sfrattano lo paiese – Vardiello
se conzegnaie a lo cortiglio, dove era la statola, dicenno:
«Bondì, messere: staie commodo pe dareme chille quat-
tro picciole? ora susso, pagame la tela». Ma, vedenno ca
la statola era muta, deze de mano a na savorra e ’nce la
schiaffaie co tutta la forza de ponta ’n miezo a l’arca de
lo pietto, tanto che le roppe na vena, che fu la sanetate
de la casa soia, pocca, scaruppate quattro mazzacane,
scoperze na pignata chiena de scute d’oro, la quale af-
ferrato a doie mano corze a scapizzacuollo a la casa gri-
danno: «Mamma, mamma, quanta lupine russe, quanta-
ne, quantane!».

Letteratura italiana Einaudi

43

Giovan Battista Basile - Lo cunto de li cunti

La mamma, visto li scuti e sapenno ca lo figlio averria
sprubecato lo fatto, le disse che fosse stato a pede la
porta pe quanno passava lo caso-recotta, ca le voleva ac-
cattare no tornese de latto. Vardiello, ch’era no pappo-
ne, subeto se sedette ’n mocca la porta e la mamma fece
grannaneiare pe chiù de mez’ora da la fenestra chiù de
seie rotola de passe e fico secche, le quale Vardiello adu-
nanno strillava: «O mamma, o mamma, caccia concole,
miette cavate, apara tinelle, ca si dura sta chioppeta sar-
rimmo ricche!». E, comme se n’appe chiena bona la
panza, se ne sagliette a dormire.

Occorze che no iuorno, facenno a costeiune dui lavo-
rante, esche de corte, pe na pretennenzia de no scuto
d’oro  trovato  ’n  terra,  ce  arrivaie  Vardiello  e  disse:
«Comme site arcasene a litechiare pe no lupino russo de
chiste, de li quali io non ne faccio stimma, pocca n’aggio
trovato na pignata chiena chiena». La Corte, ’nteso che-
sto, aprennoce tanto d’uocchie lo ’nzammenaie e disse
comme, quanno e con chi avesse trovato sti scute. A lo
quale respose Vardiello: «L’aggio trovato a no palazzo,
drinto n’ommo muto, quanno chiovettero passe e fico
secche». Lo iodece, che ’ntese sto sbauzo de quinta ’n
macante, adoraie lo negozio e decretaie che fosse remis-
so a no spitale, comme a iodece competente suio. Cossì
la ’gnoranzia de lo figlio fece ricca la mamma e lo iodizio
de la mamma remmedeiaie a l’asenetate de lo figlio. Pe
la quale cosa se vedde chiaro che

nave che coverna buon pelota,
è gran desgrazia quanno tozza a scuoglio».

Letteratura italiana Einaudi

44

Giovan Battista Basile - Lo cunto de li cunti

LO POLECE
TRATTENEMIENTO QUINTO
DE LA IORNATA PRIMMA

No re, c’aveva poco penziero, cresce no polece gran-
ne quanto no crastato, lo quale fatto scortecare, offere la
figlia pe premmio a chi conosce la pella. N’uerco la sen-
te a l’adore e se piglia la prencepessa: ma da sette figli de
na vecchia con autetante prove è liberata.

Risero a schiattariello lo prencepe e la schiava de la
’gnoranzia de Vardiello, e laudaro lo iodizio de la mam-
ma, che seppe antevedere e remmediare a le bestialetate
soie: ed, essendo sollecetata Popa a dicere, comme tutte
l’aute mesero le chiave a lo chiacchiarare, commenzaie es-
sa a dicere: «Sempre le resoluzione senza iodizio portano
le ruine senza remmedio; chi se coverna da pazzo da sapio
se dole, comme soccesse a lo re d’Automonte che, pe no
spreposeto a quatto sole, fece na pazzia ’n cordoana, met-
tenno a pericolo senza mesura la figlia e l’onore.

Essenno na vota lo re d’Automonte ’mozzecato da no
polece, pigliatolo co na bella destrezza lo vedde cossì
bello e chiantuto che le parze coscienzia de settenziarelo
’ncoppa lo talamo de l’ogna e perzò miselo drinto na
carrafa e, notrendolo ogne iuorno co lo sango de lo pro-
pio vraccio, fu di cossì bona crescenza, che ’n capo de
sette mise, bisognanno cagnarele luoco, deventaie chiù
gruosso de no crastato.

La quale cosa vedenno lo re lo fece scortecare, e, con-
ciata la pelle, iettaie no banno: che chi avesse canosciuto
de che anemale fosse lo cuoiero l’averria dato la figlia pe
mogliere.

Dove  sprubecato  che  fu  sto  manefesto,  corzero  le
gente a morra e vennero da culo de lo munno pe trova-
rese a sto scrutinio e tentare la sciorta lloro. E chi diceva
ch’era de gatto maimone, chi di lupo cerviere, chi de co-

Letteratura italiana Einaudi

45

Giovan Battista Basile - Lo cunto de li cunti

cotriglio e chi de n’anemale e chi de n’autro; ma tutte
n’erano ciento miglia da rasso e nesciuno coglieva a lo
chiuovo.

All’utemo ionze a sta notomia n’uerco, lo quale era la
chiù strasformata cosa de lo munno, che ’n vederelo
schitto faceva venire lo tremmolese, lo filatorio, la ver-
menara e lo iaio a lo chiù arresecato giovane de sto mun-
no. Ora chisso, a pena arrivato e moscheianno e anna-
sanno la pella, couze subeto da miezo a miezo decenno:
«Chisso cuoiero è de l’arcenfanfaro de li pulece».

Lo re, che vedde ca l’aveva ’nzertata a milo shiuocco-
lo, pe no mancare la parola fece chiammare Porziella, la
figlia, la quale non mostrava autro che latte e sango: be-
ne mio, ca vedive no fusillo e te la schiudive con l’uoc-
chie, tanto era bella. A la quale disse lo re: «Figlia mia,
tu  saie  lo  banno  c’aggio  iettato  e  saie  chi  songo  io.
All’utemo, no me pozzo dare arreto de la prommessa: o
re o scorza de chiuppo, la parola è data, besogna compi-
rela anche me crepa lo core. Chi poteva ’mmagenarese
ca sta beneficiata toccasse a n’uerco? ma pocca no se co-
tola fronna senza la volontate de lo cielo, besogna crede-
re che sto matremonio sia fatto ’nprimma là ’ncoppa e
po’ cà bascio. Aggiete adonca pacienzia, e se sì figlia be-
nedetta no leprecare a lo tata tuio, ca me dice lo core ca
starrai contenta, perché spisso drinto no ziro de preta
rosteca ce so’ trovate li tresore».

A Porziella sentenno st’ammara resoluzione s’ascora-
ro l’uocchie, se ’ngiallette la faccia, cascaro le lavra e
tremmaro le gamme e fu ’m pizzo ’m pizzo de dare vuo-
lo a lo farcone de l’arma dereto a la quaglia de lo dolore.
All’utemo, rompenno a chiagnere e sparanno la voce,
disse a lo patre: «E che male servizie aggio fatto a la ca-
sa, che me sia data sta pena? che male termene aggio
usato con vuie, che sia data ’n mano de sto paputo? o
negrecata Porziella! ed ecco volontariamente comm’a
donnola  ire  ’n  canna  de  sto  ruospo;  ed  ecco  pecora

Letteratura italiana Einaudi

46

Giovan Battista Basile - Lo cunto de li cunti

sbentorata essere furto de no lupo menaro! chesta è l’af-
fezzione che puorte a lo sango tuio? chisto è l’ammore
che mustre a chi chiammave popella de l’arma toia? cos-
sì scraste da lo core chi è parte de lo sango tuio? cossì te
lieve  da  ’nanze  l’uocchie  chi  è  la  visola  dell’uocchie
tuoie? o patre, o patre crodele, non sì nato cierto de car-
ne omana! l’orche marine te dezero lo sango, le gatte
sarvateche te dezero lo latte! ma che dico anemale de
maro e de terra? ogne anemale ama la razza soia, tu sulo
haie contracore e ’n savuorrio la semmenta propia, tu
schitto hai contra stommaco la figlia! oh che meglio
m’avesse strafocato mammama, che la connola fosse sta-
to lietto martoro, la zizza de la notriccia vessica de tuos-
seco, le fasce chiappe e lo siscariello che m’attaccaro ’n
canna fosse stato mazara, pocca doveva correre sta mala
sciagura, a vedereme sto male iuorno a canto, a vedere-
me accarezzata da na mano d’arpia, abbracciata da doi
stenche d’urzo, vasata da doi sanne de puorco!».

Chiù voleva dicere, quanno lo re, ’nfomatose tutto, le
disse: «Senza collera, ca lo zuccaro vale caro! chiano, ca
li brocchiere so’ de chiuppo! appila, ca esce feccia! zit-
to, non pipitare, ca sì troppo mozzecutola, lengoruta e
forcelluta! chello che faccio io è ben fatto! no ’mezzare
lo patre de fare figlie! scumpela, e ’nficcate ssa lengua
dereto e non fare che me saglia lo senapo, ca si te mecco
ste granfe adduosso non te lasso zervola sana e te faccio
pigliar sto terreno a diente! vide fieto de lo culo mio ca
vo’ fare dell’ommo e mettere legge a lo patre! da quan-
no niccà una c’ancora le fete la vocca de latte ha da le-
precare a le voglie mie? priesto, toccale la mano e a sta
medesema pedata tocca a la vota de la casa soia, ca non
voglio tenere manco no quarto d’ora ’nnante all’uocchie
sta faccie sfrontata presentosa».

La negra Porziella, che se vedde a ste retaglie, co na
facce de connannato a morte, co n’uocchio de spiritato,
co na vocca di chi ha pigliato lo Domene Agostino, co

Letteratura italiana Einaudi

47

Giovan Battista Basile - Lo cunto de li cunti

no core di chi sta fra la mannara e lo cippo, pigliaie pe
mano l’uerco, da lo quale, senza compagnia, fu strasci-
nata a no vosco – dove l’arvole facevano palazzo a lo
prato che non fosse scopierto da lo Sole, li shiumme se
gualiavano che pe cammenare a lo scuro tozzavano pe le
prete e l’anemale sarvateche senza pagare fida gaudeva-
no no Beneviento e ievano secure pe drinto chelle mac-
chie – dove non ci arrivava maie ommo si non aveva
sperduto la strata.

A sto luoco nigro comm’a cimmenera appilata, spa-
ventuso comme facce de ’nfierno ’nc’era la casa dell’uer-
co, tutta tapezzata e aparata ’ntuorno d’ossa d’uomme-
ne che s’aveva cannariato. Conzidera mo chi è cristiano
lo tremmoliccio, lo sorreiemiento, l’assottigliamiento de
core, lo filatorio, lo spaviento, la quatra de vierme e la
cacavessa c’appe la povera figliola: fà cunto ca no le re-
staie sango adduosso.

Ma chesto non fu niente, non fu zubba a lo riesto de
lo carrino, pocca nanze pasto appe cicere e dapo’ pasto
fave ’ngongole, perché, iuto a caccia, l’uerco tornaie a la
casa tutto carreco de quarte d’accise, dicenno: «Mo non
te puoie lamentare, mogliere, ca non te coverno! eccote
bona  monizione  de  companateco,  piglia  e  sguazza  e
vuoglieme bene, ca pò cadere lo cielo ch’io non te faccio
mancare lo mazzeco».

La negra Porziella, sputanno comm’a femmena pre-
na, votaie la faccia da l’autra banna. L’uerco, che vedde
sto motivo, disse: «Chesso è dare confiette a puorce! ma
no ’mporta: agge no poco de fremma fi’n craie matino,
ca so’ stato commitato a na caccia de puorce sarvateche,
de li quali te ne portarraggio no paro e farrimmo nozze
’n caudariello co li pariente, pe conzomare con chiù gu-
sto lo parentato».

Cossì ditto ammarciaie pe drinto a lo vosco, ed essa
restata a trivoliare a la fenestra passaie pe desgrazia da
chella casa na vecchiarella, che, sentennose allancare da

Letteratura italiana Einaudi

48

Giovan Battista Basile - Lo cunto de li cunti

la famme, le cercaie quarche refrisco. A la quale la ne-
gregata giovane respose: «O bona femmena mia, dio sa-
pe le core, ca sto ’n potere de no zifierno, che no me
porta a la casa autro che quarte d’uommene e piezze
d’accise, che non saccio comm’aggio stommaco a vedere
schitto ste schefienzie, tanto che passo la chiù misera vi-
ta che passasse mai arma vattiata. E pure so’ figlia de re
e puro so’ cresciuta a pappalardielle e puro me so’ vista
drinto lo grasso!».

E cossì decenno se mese a chiagnere comm’a pecce-
rella che se vede levare la marenna, tale che ’ntenneruto
lo core de la vecchia, le disse: «Crisce, bella figliola mia,
no strudere sta bellezza chiagnenno, c’haie trovata la
sciorta toia e so’ ccà ped aiutarete a varda e a sella. Ora
’ntienne,  io  aggio  sette  figlie  mascole,  che  vide  sette
gioielle, sette cierre, sette giagante: Mase, Nardo, Cola,
Micco,  Petrullo,  Ascadeo  e  Ceccone,  li  quale  hanno
chiù vertute de la rosa marina. E particolaremente, Ma-
se, ogne vota che mette l’aurecchia ’n terra sente e auso-
leia tutto chello che se fa pe trenta miglia da rasso; Nar-
do, ogne vota che sputa fa no gran mare de sapone;
Cola, sempre che ietta no ferruccio fa no campo de raso-
le ammolate; Micco, tutte le vote che tira no spruoccolo
fa no vosco ’ntricato; Petrullo, sempre che ietta ’n terra
na stizza d’acqua fa no shiummo terribele; Ascadeo,
ogne vota che tira na vreccia fa nascere na torre fortisse-
ma e Ceccone ceca cossì diritto co na valestra che tira no
miglio da rasso a n’uocchio de na gallina. Ora co l’aiuto
de chiste, che so’ tutte cortise, tutte ammoruse e aver-
ranno compassione de lo stato tuio, voglio vedere de le-
varete  dalle  granfe  de  st’uerco,  ca  sso  bello  muorzo
gliutto non è pe lo cannarone de sto paputo».

«Maie a meglio tiempo de mo», respose Porziella, «ca
la mal’ombra de maritemo è sciuto pe non tornare sta
sera, e averriamo tiempo d’alippare e fare lo filo». «Non
pò essere sta sera», leprecaie la vecchia, «ca sto no poco

Letteratura italiana Einaudi

49

Giovan Battista Basile - Lo cunto de li cunti

lontano; vasta, ca craie matino io e li figlie mieie sarrim-
mo ’nsieme a levarete da travaglio».

Cossì ditto se partette e Porziella fatto no core largo
largo arreposaie la notte. Ma, subeto che l’aucielle gri-
daro Viva lo Sole! eccote venire la vecchia con li sette fi-
glie e, puostese Porziella ’n miezo, s’abbiaro a la vota de
la cetate; ma no foro no miezo miglio descuosto che,
’mpizzanno Mase l’aurecchie ’n terra, gridaie: «All’erta!
olà! a nuie, ch’è vorpe! già l’uerco è tornato a la casa e
non avenno ashiato sta figliola mo se ne la vene co la
coppola sotto titilleco ad arrivarence». Sentuto chesto,
Nardo sputaie ’n terra e fece no maro de sapone, dove
iunto l’uerco e vedenno sta ’nsaponata, corre alla casa e,
pigliato no sacco de vrenna, se la ’mbroscinaie tanto e
tanto pe li piede ch’a gran pena passaie sto ’ntuppo.

Ma, tornato Mase a mettere l’aurecchia ’n terra, disse:
«A te, compagno, mo se ne la vene». E Cola iettato lo
ferruccio  ’n  terra  sguigliaie  no  campo  de  rasola.  Ma
l’uerco, che se vedde serrato lo passo, corre n’autra vota
a la casa e se vestette da capo a piede de fierro, e, torna-
to, scavallaie sto fuosso.

Ma Mase, ’mpizzato de nuovo l’aurecchie ’n terra,
gridaie: «Su su, arme arme, ca mo te vide ccà l’uerco co
na carrera che vola». E Micco lesto co lo spruoccolo fe-
ce soriere no vosco terrebelissemo, cosa difficele a sper-
ciare. Ma comme ionze l’uerco a sto male passo, caccia
mano a na cortella carrese che portava a lato ed accom-
menza a fare cadere da ccà no chiuppo da llà no cierro,
da na parte a fare tommoliare no corognale da n’autra
no suorvo peluso, tanto che ’n quattro o cinco cuorpe
stese lo vosco ’n terra e scette scapolo da chisso ’ntrico.
Mase, che teneva l’aurecchie a leparo, tornaie ad au-
zare la voce: «No stammo comme ’nce radessemo, ca
l’uerco ha puosto l’ascelle e mo te lo vide a le spalle no-
stre». Chesto sentuto, Petrullo pigliaie da na fontanella,
che pisciava a stizza a stizza da na quaquiglia de preta,

Letteratura italiana Einaudi

50

Giovan Battista Basile - Lo cunto de li cunti

no surzo d’acqua e, sbruffatola ’n terra, lloco te vediste
no gruosso shiummo. L’uerco, che vedde st’autro ’mpie-
deco e ca non tanta faceva pertosa quanta trovavano ap-
pelarelle, se spogliaie nudo nudo e passaie a natune co li
vestite ’n capo da l’autra banna.

Mase, che metteva l’aurecchia ad ogne pertuso, sen-
tette lo fruscio de carcagna de l’uerco e disse: «Sto nego-
zio nuostro ha pigliato de granceto, e già l’uerco fa no
vattere de tallune, che lo cielo te lo dica pe mene. Perzò
stammo ’n cellevriello e reparammo a sta tempesta, si no
simmo iute». «Non dubetare», disse Ascadeo, «ca mo
chiarisco sto brutto pezzente» e, dicenno chesto, tiraie
na vreccia e fece apparere na torre, dove se schiaffaro
subeto drinto, varrianno la porta. Ma, arrivato l’uerco e
visto ca s’erano puoste ’n sarvo, corre a la casa e pigliaie
na scala de vennegnare e ’ntorzatasella ’n cuollo corze a
la torre.

Mase, che steva co l’aurecchie pesole, sentette da lon-
tano la venuta dell’uerco e disse: «Mo simmo all’utemo
de la cannela de le speranze; a Ceccone sta l’utemo refu-
gio de la vita nostra, ca l’uerco mo torna e co na furia
granne! ohimè ca me sbatte lo core e me ’nzonno la ma-
la iornata!». «Comme sì cacavrache!» respose Ceccone,
«lassa fare a Menechiello, e vi’ si coglio ’m ponta co le
parrette». Cossì decenno, eccote l’uerco appoia la scala
e commenza ad arrampinarese: ma Ceccone, pigliatolo
de mira e cacciatole na lanterna, lo fece cadere luongo
luongo comm’a piro ’n terra, e, sciuto da la torre, co lo
cortellaccio stisso che portava le tagliaie lo cuollo, com-
me se fosse de caso ricotta.

Lo quale portattero co n’allegrezza granne a lo re,
che, giubeleianno d’avere recoperato la figlia, pocca
s’era ciento vote pentuto d’averela data a n’uerco, fra
poche iuorne le trovaie no bello marito, facenno ricche
li sette figlie e la mamma c’avevano spastorato la figlia
da na vita cossì ’nfelice, no lassanno de chiammarese

Letteratura italiana Einaudi

51

Giovan Battista Basile - Lo cunto de li cunti

mille vote corpato co Porziella, che pe no crapiccio de
viento  l’aveva  posta  a  tanto  pericolo,  senza  penzare
quanto arrore commette chi va cercanno

ova de lupo e piettene de quinnece».

Letteratura italiana Einaudi

52

Giovan Battista Basile - Lo cunto de li cunti

LA GATTA CENNERENTOLA
TRATTENEMIENTO SIESTO
DE LA IORNATA PRIMMA

Zezolla, ’nmezzata da la maiestra ad accidere la ma-
treia e credenno co farele avere lo patre pe marito d’es-
sere tenuta cara, è posta a la cucina; ma, pe vertute de le
fate, dapò varie fortune se guadagna no re pe marito.

Parzero statole li ascoltante a sentire lo cunto de lo po-
lece e facettero na dechiaratoria d’asenetate a lo re catam-
maro, che mese a tanto riseco l’interesse de lo sango e la
soccessione de lo stato pe na cosa de vrenna. Ed essenno
tutte appilate, Antonella spilaie de la manera che secota:
«Sempre la ’nmidia ne lo maro de la malignetate appe ’n
cagno de vessiche la guallara e dove crede de vedere autro
annegato a maro essa se trova o sott’acqua o tozzato a no
scuoglio; comme de cierte figliole ’nmediose me va ’m
penziero de ve contare.

Saperrite donca che era na vota no prencepe vidolo,
lo quale aveva na figliola accossì cara che no vedeva ped
autro uocchio; a la quale teneva na maiestra princepale,
che la ’nmezzava le catenelle, lo punto ’n aiero, li sfila-
tielle e l’afreco perciato, monstrannole tant’affezzione
che non s’abbasta a dicere. Ma, essennose ’nzorato de
frisco lo patre e pigliata na focoliata marvasa e ’miciata
de lo diantane, commenzaie sta mardetta femmena ad
avere ’n savuorrio la figliastra, facennole cere brosche,
facce storte, uocchie gronnuse de farela sorreiere, tanto
che la scura peccerella se gualiava sempre co la maiestra
de li male trattamiente che le faceva la matreia, dicenno-
le: «O dio, e non potisse essere tu la mammarella mia,
che me fai tante vruoccole e cassesie?».

E tanto secotaie a fare sta cantelena che, puostole no
vespone a l’aurecchie, cecata da mazzamauriello, le disse
na vota: «Se tu vuoi fare a muodo de sta capo pazza, io

Letteratura italiana Einaudi

53

Giovan Battista Basile - Lo cunto de li cunti

te sarraggio mamma e tu me sarrai cara comm’a le vi-
sciole de st’uocchie». Voleva secotiare a dicere quanno
Zezolla (che cossì la figliola aveva nomme) disse: «Per-
doname, si te spezzo parola ’n mocca. Io saccio ca me
vuoi bene, perzò zitto e zuffecit: ’nmezzame l’arte, ca
vengo da fore, tu scrive io firmo».

«Ora susso», leprecaie la maiestra, «siente buono,
apre l’aurecchie e te venerà lo pane ianco comm’a li
shiure. Comme esce patreto, dì a matreiata ca vuoi no
vestito de chille viecchie che stanno drinto lo cascione
granne de lo retretto, pe sparagnare chisto che puorte ’n
cuollo. Essa, che te vo’ vedere tutta pezze e peruoglie,
aprerà lo cascione e dirrà: – Tiene lo copierchio. E tu,
tenennolo, mentre iarrà scervecanno pe drinto, lassalo
cadere de botta, ca se romparrà lo cuollo. Fatto chesto,
tu sai ca patreto farria moneta fauza pe contentarete e
tu, quanno te fa carizze, pregalo a pigliareme pe moglie-
re, ca viata te, ca sarrai la patrona de la vita mia».

’Ntiso chesto Zezolla le parze ogn’ora mill’anne e, fat-
to compritamente lo conziglio de la maiestra, dapo’ che
se fece lo lutto pe la desgrazia de la matreia, commen-
zaie a toccare li taste a lo patre, che se ’nzorasse co la
maiestra. Da principio lo prencepe lo pigliaie a burla;
ma la figliola tanto tiraie de chiatto fi’ che couze de pon-
ta, che a l’utemo se chiegaie a le parole de Zezolla e pi-
gliatose Carmosina, ch’era la maiestra, pe mogliere fece
na festa granne.

Ora, mentre stavano li zite ’n tresca, affacciatase Ze-
zolla a no gaifo de la casa soia, volata na palommella so-
pra no muro, le disse: «Quanno te vene golio de quarco-
sa, mannal’addemannare a la palomma de le fate a l’isola
de Sardegna, ca l’averrai subeto».

La nova matreia pe cinco o seie iuorne affummaie de
carizze a Zezolla, sedennola a lo meglio luoco de la tavo-
la, dannole lo meglio muorzo, mettennole li meglio ve-
stite; ma, passato a mala pena no poco de tiempo, man-

Letteratura italiana Einaudi

54

Giovan Battista Basile - Lo cunto de li cunti

nato a monte e scordato affatto de lo servizio receputo
(oh,  trista  l’arma  c’ha  mala  patrona!)  commenzaie  a
mettere ’mpericuoccolo seie figlie soie, che fi’n tanno
aveva tenuto secrete; e tanto fece co lo marito, che rece-
puto ’n grazia le figliastre le cadette da core la figlia pro-
pia, tanto che, scapeta oie manca craie, venne a termene
che se redusse da la cammara a la cocina e da lo vardac-
chino a lo focolare, da li sfuorge de seta e d’oro a le
mappine, da le scettre a li spite, né sulo cagnaie stato,
ma nomme perzì, che da Zezolla fu chiammata Gatta
Cennerentola.

Soccesse c’avenno lo prencepe da ire ’n Sardegna pe
cose necessarie a lo stato suio, dommannaie una ped
una a ’Mperia Calamita Shiorella Diamante Colommina
Pascarella, ch’erano le seie figliastre, che cosa volessono
che le portasse a lo retuorno: e chi le cercaie vestite da
sforgiare, chi galantarie pe la capo, chi cuonce pe la fac-
cia, chi iocarielle pe passare lo tiempo e chi na cosa e chi
n’autra. Ped utemo, quase pe delieggio, disse a la figlia:
«E tu, che vorrisse?». Ed essa: «Nient’autro, se non che
me raccommanne a la palomma de le fate, decennole
che me manneno quarcosa; e si te lo scuorde non puoz-
ze ire né ’nanze né arreto. Tiene a mente chello che te
dico: arma toia, maneca toia».

Iette lo prencepe, fece li fatte suoie ’n Sardegna, ac-
cattaie quanto l’avevano cercato le figliastre e Zezolla le
scie de mente; ma, ’nmarcatose ’ncoppa a no vasciello e
facenno vela, non fu possibele mai che la nave se arras-
sasse da lo puorto e pareva che fosse ’mpedecata da la
remmora. Lo patrone de lo vasciello, ch’era quase de-
sperato, se pose, pe stracco, a dormire e vedde ’n suon-
no na fata, che le disse: «Sai perché non potite scazzella-
re la nave da lo puorto? perché lo prencepe che vene
con vui ha mancato de promessa a la figlia, allecordan-
nose de tutte fora che de lo sango propio». Se sceta lo
patrone, conta lo suonno a lo prencepe, lo quale, confu-

Letteratura italiana Einaudi

55

Giovan Battista Basile - Lo cunto de li cunti

so de lo mancamiento c’aveva fatto, ieze a la grotta de le
fate, e, arrecommannatole la figlia, disse che le mannas-
sero quarcosa.

E ecco scette fora da la spelonca na bella giovane, che
vedive no confalone, la quale le disse ca rengraziava la
figlia de la bona memoria e che se gaudesse ped ammore
suio: cossì decenno le dette no dattolo, na zappa, no sec-
chietiello d’oro e na tovaglia de seta, dicenno che l’uno
era pe pastenare e l’autra pe coltevare la chianta. Lo
prencepe maravigliato de sto presiento se lecenziaie da
la fata a la vota de lo paiese suio e, dato a tutte le figlia-
stre quanto avevano desiderato, deze finalmente a la fi-
glia lo duono che le faceva la fata.

La quale, co na preiezza che non capeva drinto la pel-
la, pastenaie lo dattolo a na bella testa, lo zappoleiava,
adacquava e co la tovaglia de seta matino e sera l’asciu-
cava, tanto che ’n quatto iuorne cresciuto quanto è la
statura de na femmena ne scette fora na fata, dicennole:
«Che desidere?». Alla quale respose Zezolla che deside-
rava quarche vota de scire fora de casa, né voleva che le
sore lo sapessero. Leprecaie la fata: «Ogne vota che t’è
gusto, vieni a la testa e dì:

Dattolo mio naurato,
co la zappetella d’oro t’aggio zappato,
co lo secchietiello d’oro t’aggio adacquato,
co la tovaglia de seta t’aggio asciuttato;
spoglia a te e vieste a me!

E quanno vorrai spogliarete, cagna l’utemo vierzo,

decenno: Spoglia a me e vieste a te!».

Ora mo, essenno venuta la festa e sciute le figlie de la
maiestra tutte spampanate sterliccate ’mpallaccate, tutte
zagarelle campanelle e scartapelle, tutte shiure adure co-
se e rose, Zezolla corre subeto a la testa e, ditto le parole
’nfrocicatole da la fata, fu posta ’n ordene comme na re-

Letteratura italiana Einaudi

56

Giovan Battista Basile - Lo cunto de li cunti

gina e, posta sopra n’acchinea con dudece pagge linte e
pinte, iette addove ievano le sore, che fecero la spotaz-
zella pe le bellezze de sta penta palomma.

Ma, comme voze la sciorte, venette a chillo luoco stis-
so lo re, lo quale, visto la spotestata bellezza de Zezolla,
ne restaie subeto affattorato e disse a no servetore chiù
’ntrinseco che se fosse ’nformato come potesse ’nforma-
re sta bellezza cosa, e chi fosse e dove steva.

Lo servetore a la medesema pedata le ieze retomano:
ma essa, adonatose dell’agguaito, iettaie na mano de
scute ricce che s’aveva fatto dare da lo dattolo pe chesto
effetto. Chillo, allummato li sbruonzole, se scordaie de
secotare l’acchinea pe ’nchirese le branche de fellusse ed
essa se ficcaie de relanzo a la casa, dove, spogliata che fu
comme le ’nmezzaie la fata, arrivaro le scerpie de le sore,
le quale, pe darele cottura, dissero tante cose belle che
avevano visto.

Tornaie fra sto miezo lo servetore a lo re e disse lo fat-
to de li scute; lo quale, ’nzorfatose co na zirria granne, le
disse che pe quatto frisole cacate aveva vennuto lo gusto
suio e che in ogne cunto avesse, l’autra festa, procurato
de sapere chi fosse la bella giovane e dove s’ammasonas-
se sto bello auciello.

Venne l’autra festa e, sciute le sore tutte aparate e ga-
lante, lassaro la desprezzata Zezolla a lo focolaro; la qua-
le subeto corre a lo dattolo e, ditto le parole solete, ecco
scettero na mano de dammecelle: chi co lo schiecco, chi
co la carrafella d’acqua de cocozze, chi co lo fierro de li
ricce, chi co la pezza de russo, chi co lo pettene, chi co le
spingole, chi co li vestite, chi co la cannacca e collane e,
fattala bella comme a no sole, la mesero a na carrozza a
seie cavalle, accompagnata da staffiere e da pagge de li-
vrera e, ionta a lo medesemo luoco dove era stata l’autra
festa, agghionze maraviglia a lo core de le sore e fuoco a
lo pietto de lo re.

Ma repartutase e iutole dereto lo servetore, pe no fa-

Letteratura italiana Einaudi

57

Giovan Battista Basile - Lo cunto de li cunti

rese arrivare iettaie na vranca de perne e de gioie, dove,
remasose chill’ommo dabene a pizzoliarennelle, ca non
era cosa da perdere, essa ebbe tiempo de remmorchiare-
se a la casa e de spogliarese conforme a lo soleto. Tor-
naie lo servetore luongo luongo a lo re, lo quale disse:
«Pe l’arma de li muorte mieie, ca si tu non truove ches-
sa, te faccio na ’ntosa e te darraggio tante cauce ’n culo
quante haie pile a ssa varva».

Venne l’autra festa e, sciute le sore, essa tornaie a lo
dattolo e, continovanno la canzona fatata, fu vestuta so-
perbamente e posta drinto na carrozza d’oro, co tante
serviture atuorno che pareva pottana pigliata a lo spas-
siggio ’ntorniata de tammare; e, iuta a fare cannavola a
le sore, se partette, e lo servetore de lo re se cosette a filo
duppio co la carrozza. Essa, vedenno che sempre l’era a
le coste, disse: «Tocca, cocchiero», e ecco se mese la car-
rozza a correre de tutta furia e fu cossì granne la corzeta
che le cascaie no chianiello, che non se poteva vedere la
chiù pentata cosa. Lo servetore, che non potte iognere la
carrozza che volava, auzaie lo chianiello da terra e lo
portaie a lo re, dicennole quanto l’era socceduto.

Lo quale, pigliatolo ’n mano, disse: «Se lo pedamien-
to è cossì bello, che sarrà la casa? o bello canneliero, do-
ve è stata la cannela che me strude! o trepete de la bella
caudara, dove volle la vita! o belle suvare attaccate a la
lenza d’Ammore, co la quale ha pescato chest’arma! ec-
co, v’abbraccio e ve stregno e, si non pozzo arrevare a la
chianta, adoro le radeche e si non pozzo avere li capitiel-
le, vaso le vase! già fustevo cippe de no ianco pede, mo
site tagliole de no nigro core; pe vui era auta no parmo e
miezo de chiù chi tiranneia sta vita e pe vui cresce autro-
tanto de docezza sta vita, mentre ve guardo e ve posse-
do».

Cossì dicenno chiamma lo scrivano, commanna lo
trommetta e tu tu tu fa iettare no banno: che tutte le
femmene de la terra vengano a na festa vannuta e a no

Letteratura italiana Einaudi

58

Giovan Battista Basile - Lo cunto de li cunti

banchetto, che s’ha puosto ’n chiocca de fare. E, venuto
lo iuorno destenato, oh bene mio che mazzecatorio e
che bazzara che se facette! da dove vennero tante pastie-
re e casatielle? dove li sottestate e le porpette? dove li
maccarune e graviuole? tanto che ’nce poteva magnare
n’asserceto formato.

Venute le femmene tutte, e nobele e ’gnobele e ricche
e pezziente e vecchie e figliole e belle e brutte e buono
pettenato, lo re, fatto lo profizzio, provaie lo chianiello
ad una ped una a tutte le commitate, pe vedere a chi ies-
se a capillo ed assestato, tanto che potesse canoscere da
la forma de lo chianiello chello che ieva cercanno; ma,
non trovanno pede che ’nce iesse a siesto, s’appe a de-
sperare.

Tuttavota, fatto stare zitto ogn’uno, disse: «Tornate
craie a fare n’autra vota penetenzia co mico; ma, se mi
volite bene, non lasciate nesciuna femmena a la casa, e
sia chi si voglia». Disse lo prencepe: «Aggio na figlia, ma
guarda sempre lo focolaro, ped essere desgraziata e da
poco e non è merdevole de sedere dove magnate vui».
Disse lo re: «Chesta sia ’n capo de lista, ca l’aggio da ca-
ro». Cossì partettero e lo iuorno appriesso tornaro tutte
e, ’nsiemme con le figlie de Carmosina venne Zezolla, la
quale, subeto che fu vista da lo re, l’ebbe na ’nfanzia de
chella che desiderava, tuttavota semmolaie.

Ma, fornuto de sbattere, se venne a la prova de lo
chianiello; ma non tanto priesto s’accostaie a lo pede de
Zezolla, che se lanzaie da se stisso a lo pede de chella
cuccupinto d’Ammore, comme lo fierro corre a la cala-
mita. La quale cosa vista lo re, corze a farele soppressa
de le braccia e, fattola sedere sotto lo vardacchino, le
mese la corona ’n testa, commannanno a tutte che le fa-
cessero ’ncrinate e leverenzie, comme a regina loro. Le
sore vedenno chesto, chiene de crepantiglia, non avenno
stommaco de vedere sto scuoppo de lo core lloro, se la

Letteratura italiana Einaudi

59

Giovan Battista Basile - Lo cunto de li cunti

sfilaro guatto guatto verso la casa de la mamma, confes-
sanno a dispietto loro ca

pazzo è chi contrasta co le stelle».

Letteratura italiana Einaudi

60

Giovan Battista Basile - Lo cunto de li cunti

LO MERCANTE
TRATTENEMIENTO SETTIMO
DE LA IORNATA PRIMMA

Cienzo rompe la capo a no figlio de no re, fuie da la
patria e, liberato da no dragone, la ’nfanta de Pierde
Sinno  dapo’  varie  socciesse  le  deventa  mogliere;  ma
’ncantato da na femmena è liberato da lo frate, lo quale,
pe gelosia avennolo acciso, scopiertolo ’nozente co na
certa erva le torna la vita.

Non vasta a’magenarese quanto toccaie drinto all’ossa
d’ogne uno la bona sciorte de Zezolla e quanto laudaro as-
sai la liberaletate de lo cielo verzo sta fegliola, tanto iode-
caro poco lo castico de le figlie de la matreia, non essenno
pena che non merita la soperbia né ruina che no stia bene
a la ’nmidia. Ma ’nfra tanto che se senteva no vesbiglio ’n
capo de sto socciesso, lo prencepe Tadeo, puostose lo dito
ennece de la mano deritta a travierzo de la vocca, fece si-
gnale che ammafarassero, li quale tutto a no tiempo ’nca-
gliaro comme si avessero visto lo lupo o comme scolaro
che a lo meglio de lo mormoriare vede de ’mproviso trasi-
re lo mastro. E, fatto signo a Ciulla che arrancasse lo suio,
cossì  decette:  «Songo  lo  chiù  de  le  vote  li  travaglie
all’uommene sciamarre e pale che le schianano la strata a
chella bona fortuna che non se ’magenava. E tale ommo
mardice la chioppeta che le ’nfonne lo caruso e non sa ca
le porta abbonnanzia da dare sfratto alla famme, comme
se vedde ne la perzona de no giovane, comme ve dirraggio.
Dice ch’era na vota no mercante ricco ricco, chiam-
mato  Antoniello,  lo  quale  aveva  dui  figlie,  Cienzo  e
Meo, ch’erano accossì simele che non sapive scegliere
l’uno dall’autro. Occorze che Cienzo, ch’era lo primmo-
geneto, facenno a pretate all’Arenaccia co lo figlio de lo
re de Napole, le roppe la chirecoccola; pe la quale cosa
Antoniello ’nzorfato le disse: «Bravo, l’haie fatta bona!

Letteratura italiana Einaudi

61

Giovan Battista Basile - Lo cunto de li cunti

scrivene a lo paiese! vantate sacco, si non te scoso! miet-
tela ’m perteca! và, c’hai rutto chillo che va’ sei rana! a
lo figlio de lo re hai sfravecato lo caruso? e non avive la
meza canna, figlio de caperrone? ma che ne sarrà de li
fatte tuie? no te preggiarria tre caalle, c’hai male cocina-
to, che si trasisse dove sì sciuto manco t’assecuro da le
manzolle de lo re, ca tu saie c’hanno le stenche longhe
ed arrivano pe tutto e farrà cose de chelle che feteno».

Cienzo, dapo’ c’appe ditto e ditto lo patre, respose:
«Messere mio, sempre aggio ntiso dicere ca è meglio la
Corte che lo miedeco a la casa. Non era peo s’isso sco-
cozzava a me? so’ provocato, simmo figliule, lo caso è a
rissa, è primmo delitto, lo re è ommo de ragione; all’ute-
mo, che me pò fare da ccà a ciento anne? chi non me vo’
dare la mamma, me dia la figlia; chello che non me vole
mannare cuotto, me lo manna crudo; tutto lo munno è
paiese e chi ha paura se faccia sbirro».

«Che te pò fare?» leprecaie Antoniello, «te pò caccia-
re da sto munno, farete ire a mutare aiero; te pò fare ma-
stro de scola co na sparmata di 24 parme a fare cavalle a
li pisce, perché ’mparano de parlare; te pò mannare co
no collaro de tre parme ’mposemato de sapone a ’ngau-
diarete co la vedola e pe parte de toccare la mano a la zi-
ta toccare li piedi a lo patrino. Però, non stare co lo
cuoiero a pesone tra lo panno e l’azzimmatore, ma am-
marcia a sta medesema pedata, che non se ne saccia né
nova né vecchia de lo fatto tuio, azzò no ’nce rieste pe lo
pede: meglio è auciello de campagna che de gaiola. Ec-
cote denare, pigliate no cavallo, de li dui fatate che ten-
go a la stalla, e na cana, ch’è pure fatata, e no aspettare
chiù: meglio è toccare de carcagna ch’essere toccato de
tallune; meglio è chiavarete le gamme ’n cuollo, che te-
nere lo cuollo sotto a doie gamme; meglio è fare mille
passe a la fine che restare co tre passe de funa: si no te
piglie le bertole, non t’aiutarrà né Baldo, né Bartolo».

Cercannole la benedezione, se mese a cavallo, e, puo-

Letteratura italiana Einaudi

62

Giovan Battista Basile - Lo cunto de li cunti

stose la cagnola ’m braccio, commenzaie a camminare
fora de la cetate, ma, comme fu sciuto Porta Capoana,
votatose capo dereto commenzaie a dicere: «Tienete, ca
te lasso, bello Napole mio! chi sa se v’aggio da vedere
chiù, mautune de zuccaro e mura de pasta reale? dove le
prete so’ de manna ’n cuorpo, li trave de cannamele, le
porte e finestre de pizze sfogliate! ohimè, che sparten-
nome da te, bello Pennino, me pare de ire co lo penno-
ne! scostannome da te, Chiazza Larga, me se stregne lo
spireto! allontanannome da te, Chiazza de l’Urmo, me
sento spartire l’arma! separannome da vui, Lanziere, me
passa lanzata catalana! scrastannome da te, Forcella, me
se scrasta lo spireto da la forcella de st’arma! dove tro-
varraggio n’autro Puorto, doce puorto de tutto lo bene
de  lo  munno?  dove  n’autre  Ceuze,  dove  l’agnolille
d’Ammore fanno continue follora de contentizze? dove
n’autro Pertuso, recietto di tutte l’uommene vertoluse?
dove n’autra Loggia, dove alloggia lo grasso, e s’affila lo
gusto? ohimè, ca no pozzo allontanareme da te, Lavina-
ro mio, se no faccio na lava da st’uocchie! no te pozzo
lassare, o Mercato, senza ire mercato de doglia! no poz-
zo fare spartecasatiello da te, bella Chiaia, senza portare
mille chiaie a sso core! a dio pastenache e fogliamolle, a
dio zeppole e migliaccie, a dio vruoccole e tarantiello, a
dio caionze e ciento figliole, a dio piccatiglie e ’ngratti-
nate, a dio shiore de le cetate, sfuorgio de la Talia, cuc-
copinto de l’Auropa, schiecco de lo munno, a dio Napo-
li  no  plus,  dove  ha  puosto  li  termene  la  vertute  e  li
confine la grazia! me parto pe stare sempre vidolo de le
pignatte maretate, io sfratto da sto bello casale; torze
meie, ve lasso dereto».

E cossì decenno, e facenno no vierno de chianto drin-
to no Sole Leone de sospire, tanto camminaie che la
primma sera, arrivato a no vosco da chella parte de Ca-
scano – lo quale se faceva tenere la mula da lo Sole fora
li termene suoie, mentre se gaudeva co lo silenzio e co

Letteratura italiana Einaudi

63

Giovan Battista Basile - Lo cunto de li cunti

l’ombre – dov’era na casa vecchia a pede na torre, la
quale tozzolata, lo patrone, ch’era sospetto de forasciu-
te, essenno già notte, non voze aperire, tale che lo pove-
ro Cienzo fu costritto di stare drinto chella casa scarru-
pata  e,  ’mpastorato  lo  cavallo  ’miezo  a  no  prato,  se
iettaie co la cagnola a canto, sopra certa paglia che tro-
vaie llà drinto. Ma non appe cossì priesto appapagnate
l’uocchie che, scetato da l’abbaiare de la cana, sentette
scarponiare pe chillo vascio.

Cienzo, ch’era anemuso e arresecato, cacciaie mano a
la scioscella e commenzaie a fare no gran sbaratto a lo
scuro; ma, sentuto ca no coglieva a nesciuno e che tirava
a lo viento, se tornaie a stennecchiare. Ma da llà a n’au-
tro poco, sentutose tirare pe lo pede adaso adaso, torna-
to a dare de mano a la serrecchia, s’auzaie n’autra vota
decenno: «Olà, tu me fruscie troppo mo! ma non serve a
fare ste guattarelle! lassate vedere, s’haie buono stom-
maco e scrapicciamonce, c’haie trovato la forma de la
scarpa toia!».

A chesto parlare sentette no riso a schiattariello e po
na voce ’n cupo, che disse: «Scinne cà bascio, ca te dir-
raggio  chi  songo».  Cienzo,  senza  perderese  niente
d’anemo, respose: «Aspetta, ca mo vengo» e tanto ieze a
tentune che trovaie na scala, che ieva a na cantina dove,
comme fu sciso trovaie na locernella allommata e tre
comme a papute che facevano n’ammaro sciabacco, de-
cenno: «Tresoro mio bello, comme te perdo!».

La quale cosa visto Cienzo se mese isso perzì a trivo-
liare pe conversazione e, dapo’ chianto no buono piezzo
– avenno oramaie la Luna dato ’nmiezo con l’azzettullo
de li ragge a la zeppola de lo cielo – le dissero chille tre
che facevano lo riepeto: «Ora và, pigliate sto tresoro,
ch’è destenato a te schitto e saccetelo mantenere»; e, dit-
to chesto, squagliaro comme Chillo che maie pozza pa-
rere.

Isso, comme pe cierto pertuso vedde lo sole, voze sa-

Letteratura italiana Einaudi

64

Giovan Battista Basile - Lo cunto de li cunti

gliresenne,  ma  non  trovaie  la  scala;  pe  la  quale  cosa
commenzaie a gridare tanto che lo patrone de la torre,
ch’era trasuto a pisciare drinto a chillo scarrupo, lo ’nte-
se e, demannatolo che faceva e sentuto la cosa comme
passava, iette a pigliare na scala e sciso a bascio trovaie
no gran tresoro, de lo quale volennone dare la parte a
Cienzo, isso non ne voze niente e, pigliatose la cana e
puostose a cavallo, se mese a camminare.

E, essenno arrivato a no vosco ierremo e desierto che
te faceva torcere la vocca tanto era scuro, trovaie na fata
a pede no shiummo – che, pe dare gusto a l’ombra de la
quale era ’nnammorato, faceva la biscia ne li prati e cor-
vette pe ’ncoppa le prete – che l’erano ’ntuorno na mor-
ra de malantrine pe levarele l’onore.

Cienzo, che vedde sto male termene de spogliampise,
mettenno mano a la sferra ne fece na chianca. La fata,
che vedde sta prova fatta pe causa soia, le fece na mano
de comprimiente e lo ’nmitaie a no palazzo poco lonta-
no, ca l’averria dato lo contracambio de lo servizio che
n’aveva recevuto. Ma Cienzo, decennole: «Non c’è de
che, a mille grazie, n’autra vota recevo lo faore, ca mo
vado de pressa pe cosa che ’mporta», se lecenziaie e,
camminato n’autro buono piezzo, trovaie no palazzo de
no re, ch’era tutto aparato de lutto, tanto che te faceva
scurare lo core ’n vederelo.

E, demannanno Cienzo la causa de sto viseto, le fu re-
spuosto c’a chella terra ’ncera apparzeto no dragone co
sette teste, lo chiù terribele che se fosse maie visto a lo
munno, lo quale aveva le centre de gallo, la capo de gat-
to, l’uocchie de fuoco, le bocche de cane corzo, l’ascelle
de  sporteglione,  le  granfe  d’urzo,  la  coda  de  serpe.
«Ora, chisso se cannareia no cristiano lo iuorno, e, es-
senno iuta fi’ a lo iuorno d’oie sta cosa, pe sciorte è toc-
cato sta beneficiata a Menechella, figlia de lo re, pe la
quale cosa ’nc’è lo sciglio e lo sbattetorio a la casa reale,

Letteratura italiana Einaudi

65

Giovan Battista Basile - Lo cunto de li cunti

pocca la chiù pentata creatura de sto paiese ha da essere
’nnorcata e gliottuta da no brutto anemale».

Cienzo, che sentette chesso, se mese da parte e vedde
venire Menechella, co lo strascino de lutto, accompa-
gnata da le dammecelle de corte e da tutte le femmene
de la terra, che, sbattenno le mano e tirannose le zervole
a cierro a cierro, chiagnevano la mala sciorta de sta po-
vera giovane, dicenno: «Chi ’nce l’avesse ditto a sta scu-
ra figliola de fare cessione de li beni de la vita ’n cuorpo
a sta mala vestia? chi ’nce l’avesse ditto a sto bello car-
dillo de avere pe gaiola lo ventre de no dragone? chi
’nce l’avesse ditto a sto bello agnelillo de lassare la sem-
menta de sto stame vitale drinto a sto nigro fuollaro?».

E chesto decenno ecco da drinto no caracuoncolo sci-
re lo dragone: oh mamma mia che brutta cera! fa cunto
ca lo Sole se ’ncaforchiaie pe paura drinto a le nuvole, lo
cielo se ’ntrovolaie e lo core de tutte chelle gente deven-
taie na mummia e fu tale lo tremmoliccio che no le sarria
trasuto pe crestiero na resta de puorco.

Cienzo, che vedde chesto, puosto mano a la sferra,
tuffete,  ne  fece  ire  na  capo  ’n  terra;  ma  lo  dragone,
’mbroscinato  lo  cuollo  a  certa  erva  poco  lontano,  lo
’nzeccaie subeto a la capo, comme lacerta quanno se io-
gne a la coda. Ma Cienzo, vedenno sta cosa, disse: «Chi
non asseconna non figlia» e, stregnuto li diente, auzaie
no cuorpo cossì spotestato che le tagliaie ’n truonco tut-
te sette le capo, che se ne sautaro da lo cuollo comm’a
cecere da la cocchiara. A le quale levato le lengue e sti-
patoselle le sbelanzaie no miglio da rasso da lo cuorpo,
azzò no se fossero n’autra vota ’ncrastate ’nsiemme; e,
pigliatose na vrancata de chell’erva c’aveva ’ncollato lo
cuollo co la capo de lo dragone, mannaie Menechella a
la casa de lo patre ed isso se iette a reposare a na taver-
na.

Quanno  lo  re  vedde  la  figlia  non  se  pò  credere  la
preiezza che ne fece; e, sentuto lo muodo comm’era sta-

Letteratura italiana Einaudi

66

Giovan Battista Basile - Lo cunto de li cunti

ta liberata, fece iettare subeto no banno che chi avesse
acciso lo dragone venesse a pigliarese la figlia pe moglie-
re. Sentuto chesto, no villano maliziuso, pigliatose le te-
ste de lo dragone, iette a lo re e le disse: «Pe sto fusto è
sarva Menechella! ste manzolle hanno liberata sta terra
da tanta roina! ecco le teste, che so’ testimonie de lo va-
lore mio! perzò, ogne promessa è debeto!». Lo re, sen-
tenno  chesto,  se  levaie  la  corona  da  capo  e  la  pose
’ncoppa la catarozzola de lo villano, che parette capo de
forasciuto ’ncoppa a na colonna.

Corze la nova de sto fatto pe tutta la terra, tanto che
venne all’aurecchie de Cienzo, lo quale disse fra se me-
desemo: «Io veramente so’ no gran catarchio: appe la
Fortuna pe li capille e me la lassaie scappare da mano!
chillo me vo’ dare miezo lo tresoro ed io ne faccio chillo
cunto che fa lo todisco de l’acqua fresca! chella me vo’
fare bene a lo palazzo suio ed io ne faccio chillo caso che
fa l’aseno de la museca e mo so’ chiammato a la corona
ed io me sto comme la ’mbriaca de lo fuso, comportan-
no che me metta pede ’nante no pede peluso e che me
leva pe mano sto bello trentanove no ioquatore vescaz-
zuso e de vantaggio!».

Cossì decenno da de mano a no calamaro, piglia la
penna, stenne la carta e commenza a scrivere: «Alla bel-
lissema  gioia  de  le  femmene,  Menechella  ’nfanta  de
Pierde Sinno. Avennote pe grazia de lo Sole Leone sar-
vato la vita, ’ntenno ca autro se fa bello de le fatiche
meie ed autro se mette ’nante de lo servizio c’aggio fatto.
Perzò tu, che foste presente a lo ’ntrico, puoie sacredere
lo re de lo vero e no consentire ch’autro guadagna sta
chiazza morta dove io aggio vottato le mescole; ca sarrà
dovuto effetto de ssa bella grazia de regina e meretato
premmio  de  sta  forte  mano  de  Scannarbecco.  E  pe
scompetura te vaso le delecate manzolle. Da l’Ostaria
dell’Aurinale, oie dommeneca».

Scritta sta lettera e sigillata co lo pane mazzecato, la

Letteratura italiana Einaudi

67

Giovan Battista Basile - Lo cunto de li cunti

mese ’n mocca a la cagnola, dicenno, «Và, curre corren-
no e portala a la figlia de lo re e non la dare ad autro che
’n mano propria de chella facce d’argiento». La cagnola
quase volanno corze a lo palazzo reiale e, sagliuto a la
scala, trovaie lo re che faceva ancora zeremonie co lo zi-
to; lo quale, vedenno sta cagnola con la lettera ’n mocca,
ordinaie che se pigliasse; ma non la voze dare a nesciuno
e, sautanno ’nzino a Menechella, ’nce la pose ’n mano.

La quale auzatose da la seggia e, fatto leverenzia a lo
re, ’nce la deze azzò la leiesse e isso, leiutala, ordinaie
che se iesse dereto la cagnola a vedere dove trasesse e fa-
cessero venire lo patrone suio ’nante ad isso. Iutole don-
ca appriesso duie cortisciane, arrivaro a la taverna, dove
trovato Cienzo e fattole la ’mmasciata da parte de lo re,
lo carriaro verzo lo palazzo; dove arrivato a la presenza
reale, fu demannato comme se vantava d’avere acciso lo
dragone, se le teste l’aveva portato chill’ommo ch’era
coronato a canto ad isso.

E Cienzo responnette: «Sso villano meretarria na mi-
tria de carta reiale chiù priesto che na corona, pocca è
stato cossì sfacciato de darete a rentennere vessiche pe
lanterne; e che sia lo vero ch’io aggia fatto sta prova, e
non sto varva d’annecchia, facite che vengano le teste de
lo drago, ca nesciuna te pò servire de testemmonia ped
essere senza lengua, le quali, pe ve sacredere de lo fatto,
l’aggio portate ’n iodizio». Cossì decenno mostraie le
lengue, che lo villano restaie tutto de no piezzo e non sa-
peva che l’era socciesso; tanto chiù che Menechella sog-
gionze: «Chisso è isso! ah villano cane, ca me l’aveva ca-
lata!».

Lo re, sentenno chesto, levaie la corona de capo a
chillo cuoiero cotecone e la mese a Cienzo e, volendolo
mannare ’n galera, Cienzo le cercaie la grazia pe confon-
nere co termine de cortesia la ’ndescrezzione soia; e, fat-
to apparecchiare le tavole, fecero no magnare de signo-
re,  lo  quale  scomputo  se  iezero  a  corcare  a  no  bello

Letteratura italiana Einaudi

68

Giovan Battista Basile - Lo cunto de li cunti

lietto addoruso de colata, dove Cienzo, auzando li trofei
de la vittoria avuta co lo dragone, trasette trionfando a
lo Campeduoglio d’Ammore.

Ma venuto la matina – quando lo Sole ioquanno lo
spatone a doie mano de la luce ’n miezo le stelle grida:
arreto canaglia! – Cienzo, vestennose ’nante na fenestra,
vedde faccefronte na bella giovane e votatose a Mene-
chella disse: «Che bella cosa è chella che stace a derem-
pietto de sta casa?» «Che ne vuoi fare de ssi chiaiete?»
respose la mogliere, «haince apierte l’uocchie? te fosse
venuto quarche male omore? o t’è stufato lo grasso? non
te vasta la carne c’haie a la casa?».

Cienzo,  vascianno  la  capo  comme  gatta  c’ha  fatto
dammaggio, non disse niente, ma, fatto ’nfenta de ire pe
certo negozio, scette da lo palazzo e se ’ncaforchiaie
drinto la casa de chella giovane. La quale veramente era
no morzillo regalato: tu vedive na ioncata tennera, na
pasta de zuccaro, non votava maie li bottune dell’uoc-
chie che non facesse no rettorio amoruso a li core e non
apreva maie lo ’ncofanaturo de le lavra che non facesse
no scaudatiello a l’arme, non moveva chianta de pede
che non carcasse bone le spalle a chi pendeva da la cor-
da de le speranze. Ma otra a tante bellizze che affattora-
vano aveva na vertute, che sempre che voleva ’ncantava,
legava, attaccava, annodecava, ’ncatenava ed arravoglia-
va l’uommene co li capille, comme fece de Cienzo, che
non tanto priesto mese pede dove essa stava che restaie
’mpastorato comme a pollitro.

Fra chisto miezo Meo, ch’era lo fratello menore, non
avenno maie nova de Cienzo le venne ’n crapiccio de
irelo cercanno e perzò, cercato lecienzia a lo patre, le
dette  n’autro  cavallo  e  n’autra  cagnola,  puro  fatata.
Cammenanno adonca Meo ed arrivato la sera a chella
torre dov’era stato Cienzo, lo patrone, credennose che
fosse lo frate, le fece li maggiore carizze de lo munno e
po’, volenno darele denare, isso non ne voze; e vedenno-

Letteratura italiana Einaudi

69

Giovan Battista Basile - Lo cunto de li cunti

se fare tante ceremonie, cadette ’n pensiero che llà fosse
stato lo frate e perzò pigliaie speranza de trovarelo.

Comme la Luna, nemica de li poete, votaie le spalle a
lo Sole, se mese ’n cammino ed, arrivato dov’era la fata,
la quale, credennose che fosse Cienzo, le fece no maro
d’accoglienze, sempre decenno: «Singhe lo benvenuto,
giovane mio, che me sarvaste la vita». Meo, rengrazian-
nola de tanta amorosanza, disse: «Perdoname s’io non
me trattengo, c’aggio pressa; a revederece a la tornata».
E, rallegrannose fra se stisso ca sempre trovava peda-
te de lo fratiello, secotaie la strata, tanto ch’arrivaie a lo
palazzo de lo re la matina a punto che Cienzo era stato
sequestrato da li capille de la fata e, trasuto drinto, fu re-
cevuto da li serviture con granne onore ed abbracciato
da la zita con granne affezzione, le disse: «Ben venga la
mia mogliere! la matina va, la sera vene! quanno ogne
auciello *è* a pascere, lo luccaro ammasona! comme sì
stato tanto, Cienzo mio? comme puoie stare lontano da
Menechiella? tu m’hai levato da vocca a lo dragone e me
schiaffe ’n canna a lo sospetto, mentre non me fai sem-
pre schiecco de st’uocchie tuoie!».

Meo, ch’era no trincato, penzaie subeto fra se stisso,
ca chessa era la mogliere de lo frate e, votatose a Mene-
chiella, se scusaie de la tardanza e, abbracciatola, iettero
a  mazzecare.  Ma  quanno  la  Luna  comm’a  voccola
chiamma le stelle a pizzolare le rosate, iezero a dormire
e Meo, che portava ’nore a lo frate, spartette le lenzola e
se ne mesero uno ped uno, azzò non avesse accasione de
toccare la cainata. La quale, vedenno sta novetate, co na
cera brosca e co na faccia de matreia le disse: «Bene
mio, da quanno niccà? a che iuoco ioquammo? che iuo-
carielle so’ chiste? e che simmo massaria de parzonare
liticante, che ce miette li termene? che simmo asercete
de nemice, che ce fai sta trincera? che simmo caalle fuo-
resteche, che ci attravierze sto staccione?»

Meo, che sapeva contare fi’ a tridece, disse: «Non te

Letteratura italiana Einaudi

70

Giovan Battista Basile - Lo cunto de li cunti

lamentare de me, bene mio, ma de lo miedeco, che vo-
lennome purgare m’have ordenato la deieta; otra che, pe
la stracquezza de cacceiare, vengo scodato». Menechel-
la, che non sapeva ’ntrovolare l’acqua, se gliottette sta
paparacchia e se mese a dormire.

Ma – quanno la Notte, ausoleiata da lo Sole, le so’ da-
te li crepuscule de tiempo a collegenno sarcinole – ve-
stennose Meo a la stessa fenestra dove s’era vestuto lo
frate, vedde chella stessa giovane che ’ncappaie Cienzo
e, piacennole assaie, disse a Menechella: «Chi è chella
sbriffia, che stace a la fenestra?». Ed essa co na zirria
granne respose: «E puro cossì me la tiene? s’è cossì, la
cosa è nostra! iere perzì me frusciaste lo cauzone co ssa
cernia e aggio paura ca llà va la lengua dove lo dente do-
le! ma devverrisse portareme respetto, ca all’utemo so’
figlia de re ed ogne strunzo ha lo fummo suio! non senza
che stanotte avive fatto l’aquila ’mperiale spalla a spalla!
non senza che t’eri ritirato co le ’ntrate toie! t’aggio ’nti-
so: la dieta de lo lietto mio è pe fare banchetto a la casa
d’autro! ma si chesso vedo, voglio fare cose da pazza e
che ne vaiano l’asche per l’aiero!».

Meo, che aveva magnato pane de chiù forne, accorda-
tala co bone parole le disse e iuraie ca pe la chiù bella
pottana de lo munno non averria cagnato la casa soia e
ca essa era la visciola de lo core suio. Menechella, tutta
conzolata pe ste parole, iette drinto no ritretto a farese
da le dammecelle passare lo vrito pe la fronte, a ’ntrezza-
rese la capo, a tegnerese le ciglia, a magriarese la faccie
ed a ’ncirecciarese tutta pe parere chiù bella a chillo che
se credeva che fosse lo marito suio.

E Meo fra tanto da le parole de Menechella trasuto ’n
sospetto che non fosse Cienzo a la casa de chella giova-
ne, se pigliaie la cana e, sciuto da lo palazzo, trasette a la
casa de chella; dove, a pena arrivato, essa disse: «Capille
mieie, legate chisso!». E Meo subeto, co lo negozio le-
sto, respose: «Cagnola mia, manciate chessa!», e la cana

Letteratura italiana Einaudi

71

Giovan Battista Basile - Lo cunto de li cunti

de  relanzo  ne  la  scese  comme  a  veluocciolo  d’uovo.
Meo, trasuto drinto, trovaie lo frate comme ’ncantato;
ma puostole doi pile de la cana sopra, parze che se sce-
tasse da no gran suonno. A lo quale contaie tutto chello
che l’era socciesso pe lo viaggio ed utemamente a lo pa-
lazzo, e comme, pigliato scagno da Menechella, avea
dormuto con essa; ma voleva tanno secotare a dicere de
le lenzola spartute, quanno Cienzo, tentato da parasac-
co, cacciaie mano a na lopa vecchia e le tagliaie lo cuollo
comm’a cetrulo.

A sto remmore affacciatose lo re co la figlia e, veden-
no Cienzo ca aveva acciso n’autro simele ad isso, l’ad-
demmannaro la causa e Cienzo le disse: «Demannalo a
te stessa: tu c’haie dormuto co fratemo, credenno d’ave-
re dormuto co mico e perzò ne l’aggio missiato!». «Deh,
quanta ne so accise a tuorto!» disse Menechella, «bella
prova hai fatto! tu non lo meritave sto frate da bene!
pocca, trovannose a no stisso lietto co mico, co na mo-
destia granne spartenno le lenzola fece sarvo e sarvo!».

Cienzo, che sentette sta cosa, pentutose de n’arrore
cossì gruosso, figlio de no iodizio temmerario e patre de
n’asenetate, se scippaie meza facce; ma, venutole a men-
te l’erva ’nmezzatole da lo dragone, la scergaie a lo cuol-
lo de lo frate, che subeto ’nzeccaie e appiccecatose co la
capo, tornaie sano e vivo e abbracciatolo co n’allegrezza
granne e cercatole perdonanza dell’essere curzo troppo
’n furia e male ’nformato a cacciarelo da lo munno, se ne
iettero ’n cocchia a lo palazzo, da dove mannattero a
chiammare Antoniello co tutta la casa, che deventaie ca-
ro a lo re e vedde ne la perzona de lo figlio vereficato no
proverbeio:

a barca storta lo puorto deritto».

Letteratura italiana Einaudi

72

Giovan Battista Basile - Lo cunto de li cunti

LA FACCE DE CRAPA
TRATTENEMIENTO OTTAVO
DE LA IORNATA PRIMMA

Na figlia de no villano pe beneficio de na fata deventa
mogliere de re; ma, mostrannose sgrata a chi l’aveva fat-
to tanto bene, le fa deventare la facce de crapa. Pe la
quale cosa, sprezzata da lo marito, receve mille male
trattamiente; ma, ped opera de no buono viecchio, ome-
liatase recupera la primma facce e torna ’n grazia de lo
marito.

Scomputo Ciulla de contare lo cunto suio, che fu de zuc-
caro, Paola, a chi toccava de trasire a lo ballo, commenzaie
a  dicere:  «Tutte  li  male  che  commette  l’ommo  hanno
quarche colore: o de sdegno che provoca o de necessitate
che spegne o de ammore che ceca o de furia che scapizza;
ma la sgratetudene è chella che non have ragione, o fauza
o vera, dove se pozza attaccare. E perzò è tanto pessemo
sto vizio che secca la fontana de la meserecordia, stuta lo
fuoco de l’ammore, chiude la strata a li beneficie e fa sgui-
gliare ne la perzona male recanosciuta ’nzavuorrio e pen-
temiento, comme vederrite ne lo cunto che ve farraggio
sentire.

Aveva no villano dudece figlie, che l’una non poteva
’n cuollo l’autra, pocca ogn’anno la bona massara de
Ceccuzza, la mamma, le faceva na squacquara, tanto che
lo poverommo, pe campare ’noratamente la casa, ieva
ogne matina a zappare a iornata, che non sapive dicere
s’era chiù lo sodore che iettava ’n terra o le spotazze che
metteva a la mano: vasta, ca co lo poco de le fatiche soie
manteneva tanta cracace e peccenaglie, che non mores-
sero de la famme.

Ora, trovannose chisto no iuorno a zappare a lo pede
de na montagna, spione de l’autre munte, che metteva la
capo sopra le nugole pe vedere che se faceva ne l’aiero,

Letteratura italiana Einaudi

73

Giovan Battista Basile - Lo cunto de li cunti

dove era na grotta accossì futa e broca, che se metteva
paura de trasirece lo Sole, scette da chella no lacertone
verde quanto no coccotriglio, che lo povero villano re-
staie cossì sorriesseto che non appe forza de appalorcia-
re e da n’aperta de vocca de chillo brutto anemale aspet-
tava lo chiodemiento de li iuorne suoie.

Ma, ’nzeccatose, lo lacertone le disse: «Non avere
paura, ommo da bene mio, ca non songo ccà pe farete
despiacere nesciuno, ma vengo sulo pe lo bene tuio».
Chesto sentenno Masaniello, che cossì aveva nomme lo
fatecatore, se le ’ngenocchiaie da ’nante, decennole: «Si-
gnora commo-te-chiamme, io sto ’m potere tuio: fallo da
perzona da bene ed agge compasseione de sto povero
fusto, c’have dudece regnole da campare». «Pe chesto»,
respose la lacerta, «io me so’ mossa ad aiutarete; perzò
portame craie matino la chiù peccerella de le figlie toie,
ca me la voglio crescere comme figlia e tenerela cara
quanto la vita».

Lo nigro patre, che sentette chesto, restaie chiù con-
fuso de no mariuolo quanno l’è trovato lo furto ’n cuol-
lo, pocca, sentennose cercare na figlia da lo lacertone e
la chiù tennerella, facette consequenzeia ca non era sen-
za pile lo manto e la voleva pe no pinolo aggregativo de
vacovare la famma.

E decette fra se stisso: «S’io le do sta figlia, le do l’ar-
ma mia; si ’nce la neo, se pigliarrà sto cuorpo; si ’nce la
concedo, so’ spogliato de le bisciole; si la contradico, se
zuca sto sango; si consento, me leva na parte de me me-
desemo; si recuso, se piglia lo tutto. Che me resorvo?
che partito piglio? a che spediente m’attacco? oh, che
mala iornata aggio fatta! che desgrazia m’è chioppeta da
lo cielo!». Accossì dicenno, lo lacertone disse: «Resuor-
vete priesto e fà chello che t’aggio ditto; si no ’nce lasse
le stracce, ca io cossì boglio e cossì sia fatto!».

Masaniello, sentuto sto decreto né avenno a chi ap-
pellarese, iette a la casa tutto malenconeco, cossì giallia-

Letteratura italiana Einaudi

74

Giovan Battista Basile - Lo cunto de li cunti

to de facce che pareva ’nsodarcato, e Ceccuzza, veden-
nolo cossì appagliaruto ascelluto annozzato e ’ngottato,
le decette: «Che t’è socciesso, marito mio? haie fatto ac-
costiune co quarcuno? t’è stato speduto quarche secuto-
rio contra? o ’nc’è muorto l’aseno?».

«Niente de chesto», respose Masaniello, «ma na la-
certa cornuta m’ha puosto ’n’ moina, pocca m’have am-
menacciato ca si no le porto la figliola nostra chiù pecce-
rella farrà cose de chelle che feteno: che la capo me vota
comme argatella, non saccio che pesce pigliare! da una
parte me costregne Ammore, e da l’autra lo pesone de la
casa! ammo scorporatamente Renzolla mia, ammo scor-
poratamente la vita mia: si no le do sta ionta de li rine
mie, se piglia tutto lo ruotolo de sta ’mara perzona mia.
Perzò consegliame, Ceccuzza mia, si no so’ fuso».

Sentenno chesto la mogliere le disse: «Chi sa, marito
mio, si sta lacerta sarrà a doie code pe la casa nostra? chi
sa se sta lacerta è la certa fine de le miserie nostre? vi’ ca
lo chiù de le vote ’nce dammo nuie stisse l’accetta a lo
pede e quanno devarriamo avere la vista d’aquila a cano-
scere  lo  bene  che  ’nce  corre  avimmo  l’appannatora
all’uocchie e lo granco a le mano pe l’agranfare. Perzò
và, portancella, ca lo core me parla ca sarrà quarche bo-
na sciorta pe sta povera peccerella».

Quatraro ste parole a Masaniello e la matina – subbe-
to che lo Sole co lo scupolo de li ragge iancheiaie lo cie-
lo, ch’era annegruto pe l’ombre de la Notte – pigliaie la
peccerella pe la mano e la portaie dov’era la grotta. Lo
lacertone, che steva a la veletta quanno venesse lo villa-
no, subbeto che lo scoperze scette fora da lo recuoncolo
e, pigliatose la figliola, deze a lo patre no sacchetto de
pataccune decennole: «Và, marita l’autre figlie co sti fel-
lusse e stà allegramente, ca Renzolla ha trovato la mam-
ma e lo patre. Oh viata essa, ch’è ’nmattuta a sta bona
fortuna!».

Masaniello tutto preiato rengraziaie la lacerta e se ne

Letteratura italiana Einaudi

75

Giovan Battista Basile - Lo cunto de li cunti

iette zompanno a la mogliere, contannole lo fatto e mo-
strannole li frisole, co li quale maritattero tutte l’autre fi-
glie, restannole puro agresta pe gliottere co gusto li tra-
vaglie de la vita.

Ma la lacerta, avuta c’appe Renzolla, facenno appare-
re no bellissemo palazzo ’nce la mese drinto, crescenno-
la co tante sfuorge e riale all’uocchie de na regina. Fà
cunto ca no le mancava lo latto de la formica, lo magna-
re era de conte, lo vestire de prencepe, aveva ciento ze-
telle sollecete e provecete che la servevano, co li quale
buone trattamiente ’n quattro pizzeche se fece quanto
na cercola.

Occorze che, ienno a caccia lo re pe chille vosche, se
le fece notte pe le mano, né sapenno dove dare de capo
vedde lucere na cannela drinto a sto palazzo, pe la quale
cosa mannaie a chella vota no servetore azzò pregasse lo
patrone a darele recietto. Iuto lo servetore, se le fece
’nante la lacerta ’n forma de na bellissema giovane, che,
sentuta la ’nmasciata, disse che fosse mille vote lo buono
venuto, ca no ’nce sarria mancato pane e cortielle.

Sentuto lo re la resposta, venne e fu recevuto da cava-
liero, scennole ciento pagge ’nante co ’ntorce allomma-
te,  che  pareva  na  granne  assequia  de  n’ommo  ricco;
ciento autre pagge portaro le vevanne a tavola, che pare-
vano tante guarzune de speziale che portassero li sauza-
rielle a li malate; ciento autre co strumente o storde-
miente mosechiavano; ma sopra tutte Renzolla servette a
dare a bevere a lo re co tanta grazia, che bevette chiù
ammore che vino.

Ma, scomputo lo mazzecatorio e levato le tavole, se
iette lo re a corcare e Renzolla medesema le tiraie le cau-
zette da li piede e lo core da lo pietto, co tanto buon ter-
mene che lo re sentie da l’ossa pezzelle toccate da chella
bella mano saglire lo venino ammoruso a ’nfettarele l’ar-
ma, tanto che, pe remmedeiare a la morte soia, procu-
raie d’avere l’orvietano de chelle bellezze e, chiamanno

Letteratura italiana Einaudi

76

Giovan Battista Basile - Lo cunto de li cunti

la fata che n’aveva protezione, ’nce la cercaie pe moglie-
re. La quale, non cercanno autro che lo bene de Renzol-
la, non sulo ’nce la dette liberamente, ma la dotaie anco-
ra de sette cunte d’oro.

Lo re, tutto giubiliante de sta ventura, se partette co
Renzolla, la quale, spurceta e scanoscente a quanto le
aveva fatto la fata, l’allicciaie co lo marito senza direle na
parola mardetta de compremiento. E la maga, vedenno
tanta sgratetutene, la mardisse, che le tornasse la faccie a
semeletutene de na crapa e, ditto a pena ste parole, se le
stese lo musso co no parmo de varva, se le strensero le
masche, se le ’ndurzaie la pelle, se le ’mpelaie la faccie e
le trezze a canestrelle tornaro corna appontute.

La quale cosa visto lo nigro re, deventaie no pizzeco,
né sapeva che cosa l’era socciesso, pocca na bellezza a
doi sole s’era fatta accossì strasformata e, sospiranno e
chiagnenno a tutto pasto, deceva: «Dove so’ le capille
che m’annodecavano? dove l’uocchie che me sficcaglia-
vano? dove la vocca che fu tagliola de st’arma, mastrillo
de sti spirete e codavattolo de sto core? ma che? aggio
da essere marito de na crapa ed acquistarene titolo de
caperrone? aggio da esser’arredutto de sta foggia a fida-
reme a Foggia? non no, non voglio che sto core crepa pe
na faccie de crapa, na crapa che me portarrà guerra ca-
cann’aulive».

Cossì decenno, arrivato che fu a lo palazzo suio, mese
Renzolla co na cammarera drinto na cocina, danno a
l’una e a l’autra na decina de lino azzò la filassero, met-
tennole termene de na semmana a fornire lo staglio. La
cammarera, obedenno lo re, commenzaie a pettenare lo
lino, a fare le corinole, a metterele a la conocchia, a tor-
cere lo fuso, a fornire le matasse e a fatecare comme a
cana, tanto che lo sapato a sera se trovaie scomputo lo
staglio.

Ma Renzolla, credennose d’essere la medesema ch’era
a la casa de la fata, perché non s’era merata a lo schiec-

Letteratura italiana Einaudi

77

Giovan Battista Basile - Lo cunto de li cunti

co, iettaie lo lino pe la fenestra, decenno: «Ha buon
tiempo lo re a dareme sti ’mpacce! si vo’ cammise, che
se n’accatte! e non se creda avereme ashiata a la lava, ma
s’allecorde ca l’aggio portato sette cunte d’oro a la casa e
ca le so’ mogliere e non vaiassa e me pare c’aggia de
l’aseno a trattareme de sta manera».

Co tutto chesto, comme fu lo sapato matino, vedenno
ca la cammarera aveva filato tutta la parte soia de lo lino,
appe gran paura de quarche cardata de lana e perzò, ab-
biatase a lo palazzo de la fata, le contaie la desgrazia
soia. La quale, abbracciannola co grann’ammore, le det-
te no sacco chino de filato azzò lo desse a lo re, mostran-
no d’essere stata bona massara e femmena de casa.

Ma  Renzolla,  pigliatose  lo  sacco  senza  dire a  gran
merzí de lo servizio, se ne iette a lo palazzo reiale, tanto
che la fata tirava prete de lo male termene de sta ’nza-
morata. Ma avuto lo re lo filato, deze dui cane, uno ad
essa e uno a la cammarera, decenno che l’allevassero e
crescessero.

La cammarera crescette lo suio a mollichelle e lo trat-
tava comm’a no figlio, ma Renzolla decenno: «Sto pen-
ziero me lassaie vavomo! lloco so’ date li turche? aggio
da pettenare cane e portare cane a cacare?», e cossì de-
cenno sbelanziae lo cane pe la finestra, che fu autro che
sautare pe drinto lo chirchio.

Ma, dapo’ cierte mise, lo re cercato li cane, e Renzol-
la, filanno male, corze de novo a la fata e, trovato a la
porta no vecchiariello, ch’era portiero, le disse: «Chi sì
tu e che addommanne?». E Renzolla, sentutose fare sta
proposta de sbauzo, le disse: «Non me canusce, varva de
crapa?». «A me co lo cortiello?» respose lo viecchio.
«Lo mariuolo secuta lo sbirro! allargate ca me tigne, dis-
se lo caudararo! iettate ’nnante pe non cadere! io varva
de crapa? tu sì varva de crapa e mezza, ca pe la presen-
zione toia te mierete chesso e peo; ed aspetta no poco,

Letteratura italiana Einaudi

78

Giovan Battista Basile - Lo cunto de li cunti

sfacciata presentosa, ca mo te chiarisco e vedarraie dove
t’have arredutto lo fummo e la pretennenzia toia».

Cossì decenno corze drinto a no cammariello e, pi-
gliato no schiecco, lo mese ’nnante a Renzolla, la quale,
visto chella brutta caira pelosa, appe a crepantare de
spasemo, che non tanto sentette abbasca Ranaudo mi-
rannose drinto a lo scuto ’ncantato straformato da chillo
ch’era, quant’essa pigliaie dolore vedennose cossì stravi-
sata che non canosceva se stessa.

A la quale decette lo viecchio: «Te dive allecordare, o
Renzolla, ca sì figlia de no villano e che la fata t’aveva ar-
redutto a termene che iere fatta regina, ma tu ’nzipeta,
tu descortese e sgrata, avennole poco grazia de tante
piacire, l’haie tenuta a la cammara de miezo, senza mo-
strarele no signo schitto d’ammore. Perzò piglia e spien-
ne, scippane chesto e torna pe lo riesto! tu ne cauze
buono de la costiune, vide che faccie ne puorte, vide a
che termene sì arreddotta pe la sgratetutene toia, che pe
la mardezzione de la fata haie non sulo mutato faccie,
ma stato perzì. Ma, si vuoi fare a muodo de sta varva
ianca, trase a trovare la fata, iettate a li piede suoie, scic-
cate sse zervole, rascagnate ssa faccie, pisate sso pietto e
cercale perdonanza de lo male termene che l’haie mo-
strato, ca essa, ch’è de permone tenneriello, se moverrà
a compasseione de le male sciagure toie».

Renzolla, che se sentette toccare li taste e dare a lo
chiovo, fece a bierzo de lo viecchio e la fata, abbraccian-
nola e vasannola, la fece tornare a la forma de ’mprimma
e, puostole no vestito carreco d’oro, drinto na carrozza
spantosa accompagnata da na ’mmorra de serveture, la
portaie a lo re. Lo quale, vedennola cossì bella e sforgio-
sa, la pigliaie a caro quanto la vita, dannose le punia ’m
pietto de quanto strazio l’aveva fatto a patere e scusan-
nose ca pe chella mardetta faccie de crapa l’aveva tenuta
iusta li bene. Cossì Renzolla stette contenta, amanno lo

Letteratura italiana Einaudi

79

Giovan Battista Basile - Lo cunto de li cunti

marito, onoranno la fata, e mostrannose grata a lo viec-
chio, avenno canosciuto a propie spese ca

iovaie sempre l’essere cortese».

Letteratura italiana Einaudi

80

Giovan Battista Basile - Lo cunto de li cunti

LA CERVA FATATA
TRATTENEMIENTO NONO
DE LA IORNATA PRIMMA

Nasceno per fatazione Fonzo e Canneloro: Canneloro
è ’nmidiato da la regina, mamma de Fonzo, e le rompe
la fronte. Canneloro se parte e, deventato re, passa no
gran pericolo. Fonzo, pe vertute de na fontana e de na
mortella, sa li travaglie suoie e vace a liberarlo.

Stettero canna aperta a sentire lo bellissemo cunto de
Paola e concrusero tutte ca l’umele è comme la palla, che
quanto chiù se sbatte ’nterra chiù sauta, è comme a lo ca-
perrone, che quanto chiù se tira arreto chiù forte tozza.
Ma, fatto signo Tadeo a Ciommetella che secotasse la ro-
brica, cossì mettette la lengua ’n vota: «.È granne senza
dubbio la forza de l’amecizia e ce fa tenere le fatiche e gli
pericole sottocoscia, pe servizio de l’ammico; la robba se
stimma na pagliosca, lo ’nore na cufece, la vita na zubba,
dove se pozza spennere pe iovare l’ammico; comme ne
sbombano le favole, ne so’ chiene le storie ed io oie ve ne
darraggio no ’nziempro che me soleva contare vava Sem-
monella (c’aggia recola) si pe dareme no poco d’audienzia
chiuderrite la vocca ed allongarrite l’aurecchie.

Era na vota no cierto re de Longa Pergola, chiamma-
to Iannone, lo quale, avenno gran desederio de avere fi-
glie, faceva pregare sempre li dei che facessero ’ntorzare
la panza a la mogliere e, perché se movessero a darele
sto contiento era tanto caritativo de li pellegrine, che le
dava pe fi’ a le visole: ma vedenno all’utemo che le cose
ievano a luongo e non c’era termene de ’ncriare na spor-
chia, serraie la porta a martiello e tirava de valestra a chi
’nce accostava.

Pe la quale cosa, passanno no gran varvante da chella
terra e non sapenno la mutata de registro de lo re, o pu-
ro sapennola e volennoce remmediare, iuto a trovare

Letteratura italiana Einaudi

81

Giovan Battista Basile - Lo cunto de li cunti

Iannone lo pregaie a darele recietto ne la casa soia. Lo
quale, co na cera brosca e co na gronna terribele, le dis-
se: «Si n’haie autra cannela de chesta, te puoi corcare a
la scura! passaie lo tiempo che Berta filava! mo hanno
apierto l’uocchie li gattille! non c’è chiù mamma mo!».
E demannanno lo viecchio la causa de sta motazione,
respose lo re: «Io, pe desiderar d’aver figlie, aggio spiso
e spaso co chi ieva e chi veneva e iettato la robba mia;
all’utemo, avenno visto ca ’nce perdeva la rasa, aggio le-
vato mano ed auzato lo fierro». «Si n’è ped autro», le-
precaie chillo viecchio, «quietate, ca te la faccio scire
subbeto prena, a pena de l’aurecchie». «Si farraie che-
sto», disse lo re, «te do parola darete miezo lo regno».

E chillo respose: «Ora siente buono, si la vuoi ’nzerta-
re a piro: fà pigliare lo core de no drago marino e fallo
cocinare da na zitella zita, la quale, a l’adore schitto de
chella pignata, deventarrà essa perzì co la panza ’ntorza-
ta; e, cuotto che sarrà sto core, dallo a manciare a la regi-
na, che vedarrai subbeto che scirrà prena, comme si fos-
se  de  nove  mise».  «Comme  pò  essere  sta  cosa?»
repigliaie lo re, «me pare, pe te la dicere, assaie dura a
gliottere». «No te maravigliare», disse lo viecchio, «ca si
lieie la favola, truove che a Gionone passanno pe li cam-
pe Olane sopra no shiore l’abbottaie la panza e figliaie».
«Si è cossì», tornaie a dicere lo re, «che se trove a sta
medesema pedata sto core de dragone. All’utemo, no
’nce perdo niente».

E cossì, mannato ciento pescature a maro, apararo
tante spedune, chiusarane, paragranfe, buole, nasse, len-
za e felacciune e tanto se votaie e giraie, ficché se pigliaie
no dragone e, cacciatole lo core, lo portaro a lo re, lo
quale lo dette a cocinare a na bella dammecella. La qua-
le, serratose a na cammara, non cossì priesto mese a lo
fuoco lo core e scette lo fummo de lo vullo, che non sulo
sta bella coca deventaie prena, che tutte li mobele de la
casa ’ntorzaro e ’n capo de poche iuorne figliattero, tan-

Letteratura italiana Einaudi

82

Giovan Battista Basile - Lo cunto de li cunti

to che la travacca fece no lettecciulo, lo forziero fece no
scrignetiello, le seggie facettero seggiolelle, la tavola no
tavolino e lo cantaro fece no cantariello ’mpetenato ac-
cossì bello ch’era no sapore.

Ma, cuotto che fu lo core e assaporato a pena da la re-
gina, se sentette abbottare la panza e fra quattro iuorne
tutte a no tiempo co la dammecella fecero no bello ma-
scolone ped una, cossì spiccecate l’uno all’autro che non
se canosceva chisto da chillo.

Li quale se crescettero ’nziemme co tanto ammore,
che non se sapevano spartere punto fra loro, ed era cos-
sì sbisciolato lo bene che se portavano che la regina
commenzaie ad averene quarche ’nmidia, pocca lo figlio
mostrava chiù affezzione a lo figlio de na vaiassa soia c’a
se  stessa,  e  non  sapeva  de  che  muodo  levarese  sto
spruoccolo da l’uocchie.

Ora no iuorno, volenno lo prencepe ire a caccia co lo
compagno suio, fece allommare fuoco a na cemmenera
drinto la cammara soia e commenzaie a squagliare lo
chiummo pe fare pallottine e, mancannole non saccio
che cosa, iette de perzona a trovarela. E fra sto miezo ar-
rivanno la regina pe vedere che facesse lo figlio e trova-
toce sulo Canneloro, lo figlio de la dammecella, penzan-
no de levarelo da sto munno, le dette co na pallottera
’nfocata verzo la faccie, pe la quale cosa vasciannose, le
cogliette sopra no ciglio e le fece no male ’ntacco e già
voleva asseconnare l’autro quanno arrevaie Fonzo, lo fi-
glio, ed essa, fegnendo essere venuta a vedere comme
steva, dapo’ quatto carizzielle ’nsipete, se ne iette.

E Canneloro, carcatose no cappiello ’n fronte, non fe-
ce addonare Fonzo de lo chiaieto e stette saudo saudo,
si be’ se sentette friere da lo dolore; e, comme appe for-
nuto de fare palle comm’a scarafone, cercaie licienza a
lo prencepe de ire fore. E, restanno maravegliato Fonzo
de sta nova deliberazione, le demannaie la causa. Lo
quale respose: «Non cercare autro, Fonzo mio: vasta sa-

Letteratura italiana Einaudi

83

Giovan Battista Basile - Lo cunto de li cunti

pere schitto ca so’ sforzato a partire e lo cielo sa si par-
tenno da te, che sì lo core mio, fa spartecasatiello l’arma
da sto pietto, lo spireto fa sia voca da lo cuorpo, lo sango
fa Marco-sfila da le vene. Ma pocca non se pò fare autro,
covernamette e tieneme a memoria».

Cossì abbracciatose, e trivolianno, s’abbiaie Cannelo-
ro a la cammara soia, dove pigliatose n’armatura e na
spata, ch’era figliata da n’autra arma a tiempo che se co-
ceva lo core, ed, armatose tutto, se pigliaie no cavallo da
la stalla e tanno voleva mettere lo pede a la staffa, quan-
no l’arrivai Fonzo chiagnenno, dicennole ch’a lo manco,
pocca lo voleva abbannonare, le lassasse alcuno signale
de l’ammore suio, azzò potesse smesare l’affanno de l’as-
senzia soia.

A le quale parole Canneloro, caccianno mano a lo po-
gnale lo ’mpizzaie ’n terra e, sciutane na bella fontana,
disse a lo prencepe: «Chesta è la meglio memoria che te
pozzo lassare, pocca a lo correre de sta fontana saperrai
lo curzo de la vita mia: che se la vederraie scorrere chia-
ra, sacce ca starraggio cossì chiaro e tranquillo de stato;
se la vederraie trovola, ’magenate ca passarraggio trava-
glio e si la troverrai secca (non voglia lo cielo) fà cunto
ca sarrà fornuto l’uoglio de la cannela mia e sarraggio ar-
rivato a la gabbella che tocca a la natura».

E  ditto  chesto  mese  mano  a  la  spata  e,  danno  na
’mbroccata ’n terra, fece nascere no pede de mortella,
decenno: «Sempre che la vide verde, saccie ca sto verde
comm’aglio; se la vide moscia, penza ca non vanno trop-
po ’ncriccate le fortune meie; e si deventarrà secca a fat-
to, puoi dire pe Canneloro tuio requie scarpe e zuocco-
le».

E ditto chesto, abbracciatose de nuovo se partette e,
camminato camminato dapo’ varii cose che l’accadette-
ro, che sarria luongo a raccontare, comme contraste de
vettorine, ’mbroglie de tavernare, assassinamiente de ga-
bellote, pericole de male passe, cacavesse de mariuole,

Letteratura italiana Einaudi

84

Giovan Battista Basile - Lo cunto de li cunti

all’utemo arrevaie a Longa Pergola a tiempo che se face-
va na bellissima iosta, e se prometteva la figlia de lo re a
lo mantenetore. Dove presentatose Canneloro, se por-
taie cossì bravamente che ne frusciaie tutte li caaliere ve-
nute da deverze parte a guadagnarese nome: pe la quale
cosa le fu data Fenizia, la figlia de lo re, pe mogliere e se
fece na festa granne.

Ed essenno state pe quarche mese ’n santa pace, venne
n’omore malenconeco a Canneloro de ire a caccia e, de-
cenno sta cosa a lo re, le fu ditto: «Guarda la gamma,
iennaro mio, vi’ che non te cecasse parasacco! stà ’n cel-
levriello! apre l’usce, messere, ca pe ssi vuosche ’nc’è
n’uerco de lo diantane, lo quale ogne iuorno cagna for-
ma, mo comparenno da lupo, mo da lione, mo da ciervo,
mo d’aseno e mo de na cosa e mo de n’autra e co mille
stratagemme carreia li poverielle che ’nce ’nmatteno a na
grotte, dove se le cannareia. Perzò non mettere, figlio
mio, la sanetate ’n costiune, ca ’nce lasse li straccie!».

Canneloro, c’aveva lassato la paura ’n cuorpo a la
mamma, non curanno li conziglie de lo ciuocero – non
cossì priesto lo Sole co la scopa de vrusco de li ragge an-
nettaie le folinie de la Notte – iette a la caccia. Ed arriva-
to a no vosco – dove sotto la pennata de le fronne se
congregavano l’ombre a fare monipolio ed a confarfare-
se contra lo Sole – l’uerco, vedendolo venire, se trasfor-
maie a na bella cerva, la quale Canneloro, comme la ved-
de,  commenzaie  a  darele  caccia  e  tanto  la  cerva  lo
traccheggiaie e strabbauzaie da luoco a luoco che l’arre-
dusse a lo core de lo vosco, dove fece venire tanta chiop-
peta e tanta neve che pareva che lo cielo cadesse. E tro-
vatose Canneloro ’nante la grotta de l’uerco, trasette
drinto pe sarvarese ed, essenno aggrancato de lo friddo,
pigliaie certe legna trovate là drinto e, cacciatose da la
saccocciola lo focile, allommaie no gran focarone.

E, stannose a scarfare e sciugare li panne, se fece a la
vocca de la grotta la cerva e disse: «O signore caaliero,

Letteratura italiana Einaudi

85

Giovan Battista Basile - Lo cunto de li cunti

damme licienzia ch’io me pozza scaglientare no pocoril-
lo, ca so’ntesecata de lo friddo». Canneloro, ch’era cor-
tese, disse: «‘Nzeccate, che singhe lo benvenuto». «Io
vengo», respose la cerva, «ma aggio paura ca po’ m’acci-
de». «Non dubitare», leprecaie Canneloro, «viene sopra
la parola mia». «Si vuoi che benga», tornaie a dicere la
cerva, «lega sti cane, che non me facciano dispiacere, ed
attacca sso cavallo, che non me dia de cauce». E Canne-
loro legaie li cane e ’mpastoraie lo cavallo.

E la cerva disse: «Sì, mo so’ meza assecorata: ma si
non lighe la sferra io no ’nce traso, pe l’arma de vavo!».
E Canneloro, c’aveva gusto addomestecarese co la cerva,
legaie la spata, comme a parzonaro quanno la porta drin-
to la cetate pe paura de li sbirre. E l’uerco, commo vedde
Canneloro senza defesa, pigliaie la forma propia e, datole
de mano, lo calaie drinto na fossa ch’era ’n funno a la
grotta e lo commegliaie co na preta, pe magnaresillo.

Ma Fonzo, che matina e sera faceva la visita a la mor-
tella ed a la fontana, pe sapere nova de lo stato de Can-
neloro, trovato l’una moscia e l’autra torvola, subbeto
penzaie che passava travaglie lo cardascio suio e, dese-
deruso de darele soccurzo, senza cercare lecienzia a lo
patre né a la mamma se mese a cavallo ed, armatose
buono, co duie cane fatate s’abbiaie pe lo munno e tanto
giraie e ’ntorniaie da chesta e da chella parte che arrivaie
a Longa Pergola.

La quale trovaie tutta aparata de lutto pe la creduta
morte de Canneloro; e non tanto priesto fu arrivato a la
corte c’ogn’uno, credenno che fosse Canneloro pe la so-
meglianza c’aveva cod isso, corzero a cercare lo veverag-
gio a Fenizia, che, scapizzannose pe le scale a bascio, ab-
bracciaie Fonzo, dicenno: «Marito mio, core mio e dove
sì stato tanta iuorne?».

Fonzo de sta cosa trasette subbeto a malizia c’a sta
terra fosse venuto Canneloro e se ne fosse partuto e fece
penziero d’esammenare destramente pe pigliare ’n ser-

Letteratura italiana Einaudi

86

Giovan Battista Basile - Lo cunto de li cunti

mone la prencepessa dove se potesse trovare. E, senten-
no dire ca pe sta mardetta caccia s’era puosto a troppo
pericolo e massema si lo trovava l’uerco, lo quale è tanto
crudele co l’uommene, fece subbeto la massema che llo-
co fosse dato de pietto l’ammico suio e, semmolato sto
negozio, la notte se ieze a corcare.

Ma fegnenno avere fatto vuto a Diana de non toccare
la mogliere la notte, mese la spata arrancata commo
staccione ’n miezo ad isso ed a Fenizia e non vedde l’ora
la matina che scesse lo Sole – a dare li pinole ’naurate a
lo cielo, pe farele vacoare l’ombra – perché, sosutose da
lo lietto, non potennolo retenere né prieghe de Fenizia
né commannamiento de lo re, voze ire a caccia.

E, puostose a cavallo, co li cane fatate iette a lo vosco,
dove, soccedutole lo stisso ch’era socciesso a Canneloro
e trasuto a la grotta, vedde l’arme de Canneloro, li cane
e lo cavallo legate, pe la quale cosa tenne pe cierto che
lloco fosse ’ncappato l’ammico. E decennole la cerva
che  avesse  legato  l’arme,  cane  e  cavallo,  isso  ’nce  le
’nterretaie adduosso, che ne fecero petaccie.

E cercanno quarche autra notizia de l’ammico, ’ntese
gualiare a bascio lo fuosso e, auzato la preta, ne cacciaie
Canneloro co tutte l’autre che pe ’ngrassare teneva at-
terrate vive. Ed abbracciatose co na festa granne iettero
a la casa, dove Fenizia, vedenno sti dui simele, non sape-
va scegliere fra lloro lo marito suio: ma, auzato lo cap-
piello de Canneloro, vedde la feruta e, canoscennolo,
l’abbracciaie.

E dapo’ essere stato no mese Fonzo pigliannose spas-
so a chillo paiese, voze repatriare e tornare a lo nido
suio; pe miezo de lo quale scrisse Canneloro a la mam-
ma,  che  venesse  a  partecepiare  de  le  grannizze  soie,
comme facette, e dall’ora ’nante non voze sapere né de
cane, né de caccia, allecordannose de chella sentenzia:

ammaro chi a soe spese se castica».

Letteratura italiana Einaudi

87

Giovan Battista Basile - Lo cunto de li cunti

LA VECCHIA SCORTECATA
TRATTENEMIENTO DECEMO
DE LA IORNATA PRIMMA

Lo re de Roccaforte se ’nnammora de la voce de na
vecchia, e, gabbato da no dito rezocato, la fa dormire
cod isso. Ma, addonatose de le rechieppe, la fa iettare pe
na fenestra e, restanno appesa a n’arvolo, è fatata da set-
te fate e, deventata na bellissema giovana, lo re se la pi-
glia pe mogliere. Ma l’autra sore, ’nmediosa de la fortu-
na soia, pe farese bella se fa scortecare e more.

No ’nce fu perzona a chi n’avesse piaciuto lo cunto de
Ciommetella, e appero no gusto a doi sole vedenno libera-
to Canneloro e casticato l’uerco che faceva tanto streverio
de li povere cacciature. E, ’ntimato l’ordene a Iacova che
seiellasse co l’arme soie sta lettera de trattenemiento, essa
cossì trascorze: «Lo marditto vizio, ’ncrastato con nui au-
tre femmene, de parere belle ’nce reduce a termene tale
che, pe ’nnaurare la cornice de la fronte, guastano lo qua-
tro de la faccie, pe iancheiare le pellecchie de la carne roi-
nano l’ossa de li diente e pe dare luce a li membre copreno
d’ombre la vista, che ’nanze l’ora de dare tributo a lo
tiempo l’apparecchiano scazzimme all’uocchie, crespe a la
facce e defietto a le mole. Ma, se merita biasemo na giova-
nella che troppo vana se dace a sse vacantarie, quanto è
chiù degna de castico na vecchia, che, volenno competere
co le figliuole, se causa l’allucco de la gente, la ruina de se
stessa; comme so’ pe contareve, se me darrite no tantillo
d’aurecchie.

S’erano raccorete drinto a no giardino dove avea l’af-
facciata lo re de Rocca Forte doi vecchiarelle, ch’erano
lo reassunto de le desgrazie, lo protacuollo de li scurce,
lo libro maggiore de la bruttezza: le quale avevano le
zervole scigliate e ’ngrifate, la fronte ’ncrespata e vro-
gnolosa, le ciglia storcigliate e restolose, le parpetole

Letteratura italiana Einaudi

88

Giovan Battista Basile - Lo cunto de li cunti

chiantute ed a pennericolo, l’uocchie guize e scarcagna-
te, la faccie gialloteca ed arrappata, la vocca squacquara-
ta e storcellata e ’nsomma la varvea d’annecchia, lo piet-
to  peluso,  le  spalle  co  la  contrapanzetta,  le  braccia
arronchiate, le gamme sciancate e scioffate e li piede a
crocco.

Pe la quale cosa, azzò no le vedesse manco lo Sole co
chella brutta caira, se ne stevano ’ncaforchiate drinto no
vascio sotto le fenestre de chillo segnore. Lo quale era
arredutto a termene che non poteva fare no pideto senza
dare a lo naso de ste brutte gliannole, che d’ogne poco
cosa ’mbrosoliavano e le pigliava lo totano: mo decenno
ca no gesommino cascato da coppa l’aveva ’mbrognola-
to lo caruso, mo ca na lettera stracciata l’aveva ’ntonto-
lato na spalla, mo ca no poco de porvere l’aveva amma-
tontato na coscia.

Tanto che, sentenno sto scassone de dellecatezza, lo
re facette argomiento che sotto ad isso fosse la quinta-
scienza de le cose cenede, lo primmo taglio de le car-
numme mellese e l’accoppatura de le tennerumme, pe la
qualemente cosa le venne golio dall’ossa pezzelle e vo-
glia da le catamelle de l’ossa de vedere sto spanto e chia-
rirese de sto fatto; e commenzaie a iettare sospire da
coppa a bascio, a rascare senza catarro e finalmente a
parlare chiù spedito e fora de diente, decenno: «Dove,
dove te nascunne, gioiello, sfuorgio, isce bello de lo
munno? iesce, iesce sole, scaglienta ’mparatore! scuopre
sse belle grazie, mostra sse locernelle de la poteca d’Am-
more, caccia ssa catarozzola, banco accorzato de li con-
tante de la bellezza! non essere accossì scarzogna de la
vista toia! apre le porte a povero farcone! famme la ’nferta
si me la vuoi fare! lassame vedere lo stromiento da dove
esce ssa bella voce! Fà che vea la campana da la quale se
forma lo ’ntinno! Famme pigliare na vista de ss’auciello!
non consentire che, pecora de Ponto, me pasca de na-

Letteratura italiana Einaudi

89

Giovan Battista Basile - Lo cunto de li cunti

scienzo co negareme lo mirare e contemprare ssa bellez-
zetudene cosa!».

Cheste ed autre parole deceva lo re, ma poteva sonare
a grolia ca le vecchie avevano ’ntompagnato l’aurecchie,
la quale cosa refonneva legne a lo fuoco de lo re, che se
senteva comm’a fierro scaudare a la fornace de lo dese-
derio, tenere da le tenaglie de lo penziero e martellare
da lo maglio de lo tormiento amoruso, pe fare na chiave
che potesse aperire la cascettella de le gioie che lo face-
vano morire speruto; ma non pe chesto se dette a reto,
ma secotaie a mannare suppreche e a renforzare assaute,
senza pigliare mai abiento.

Tanto che le vecchie, che s’erano poste ’n tuono e
’ngarzapellute de l’afferte e ’mprommesse de lo re, pi-
gliattero consiglio de non se lassare perdere sta accasio-
ne de ’ncappare st’auciello che da se stisso se veneva a
schiaffare drinto a no codavattolo. Accossì, quanno no
iuorno lo re faceva da coppa la fenestra lo sparpetuo, le
dissero da la serratura de la porta co na vocella ’n cupo,
ca lo chiù gran favore che le potevano fare, fra otto iuor-
ne, sarria stato lo mostrarele schitto no dito de la mano.
Lo re, che comme sordato pratteco sapeva ca a parmo
se guadagnano le fortezze, non recosaie sto partito, spe-
ranno a dito a dito de guadagnare sta chiazzaforte che
teneva assediata, sapenno ancora essere mutto antico pi-
glia ed addemanna. Perzò, azzettato sto termene peren-
torio de l’ottavo iuorno pe vedere l’ottavo miracolo de
lo munno, le vecchie fra tanto non fecero autro sarzizio
che, comm’a speziale che ha devacato lo sceruppo, zuca-
rese le deta, co proposeto che, iunto lo termene dato,
chi de loro avesse lo dito chiù liscio ne facesse mostra a
lo re.

Lo quale fra chisto miezo steva a la corda, aspettanno
l’ora appontata pe spontare sto desederio: contava li
iuorne, nomerava le notte, pesava l’ore, mesorava li mo-
mente, notava li punte e scannagliava l’atome che l’era-

Letteratura italiana Einaudi

90

Giovan Battista Basile - Lo cunto de li cunti

no date pe staglio a l’aspettativa de lo bene deseredato,
mo preganno lo Sole che facesse quarche scortatora pe li
campe  celeste,  azzò,  avanzanno  cammino,  arrivasse
primmo dell’ora osata a sciogliere lo carro ’nfocato ed
abbeverare li cavalle stracque de tanto viaggio; mo scon-
ciurava la Notte che, sparafonnanno le tenebre, potesse
vedere la luce, che non vista ancora lo faceva stare drin-
to la carcarella de le shiamme d’Ammore; mo se la pi-
gliava co lo Tiempo che pe farele despietto s’aveva puo-
sto  le  stanfelle  e  le  scarpe  de  chiummo,  azzò  non
iognesse priesto l’ora de liquidare lo stromiento a la cosa
amata, pe sodesfarese de l’obrecanza stipulata fra loro.

Ma, comme voze lo Sole Lione, ionze lo tiempo e, iu-
to de perzona a lo giardino, tozzolaie la porta, decenno
Vienela, vienela: dove una de le vecchie, la chiù carreca
d’anne, visto a la preta de lo paragone ca lo dito suio era
de meglio carata de chillo de la sore, ’mpezzannolo pe lo
pertuso de la serratura lo mostraie a lo re, lo quale non
fu dito, ma spruoccolo appontuto che le smafaraie lo co-
re, non fu spruoccolo, ma saglioccola che le ’ntronaie lo
caruso. Ma che dico spruoccolo e saglioccola? fu zurfa-
riello allommato pe l’esca de le voglie soie, fu miccio
infocato pe la monezione de li desederie suoie. Ma che
dico spruoccolo, saglioccola, zorfariello e miccio? fu
spina sotto la coda de li pensiere suoie, anze, cura de fi-
co ieietelle, che le cacciaie fora lo frato de l’affetto amo-
ruso co no sfonnerio de sospire.

E tenenno ’mano e vasanno chillo dito, che da raspa
de chianellaro era deventato ’mbrunetura de ’nauratore,
commenzaie a dicere: «O arcuccio de le docezze, o re-
pertorio de le gioie, o registro de li privilegie d’Ammore,
pe la quale cosa so’ deventato funnaco d’affanno, ma-
gazzeno d’angosce, doana de tormiento! è possibele che
vuoglie mostrarete cossì ’ncontenuta e tosta che non
t’agge da movere a li lamiente mieie? deh, core mio bel-
lo, s’hai mostrato pe lo pertuso la coda, stienne mo sso

Letteratura italiana Einaudi

91

Giovan Battista Basile - Lo cunto de li cunti

musso e facimmo na ielatina de contiente! s’hai mostra-
to lo cannolicchio, o maro de bellezza, mostrame ancora
le carnumme, scuopreme ss’uocchie de farcone pellegri-
no e lassale pascere de sto core! chi sequestra lo tresoro
de ssa bella faccie drinto no cacaturo? chi fa fare la qua-
rantana a ssa bella mercanzia drinto a no cafuorchio?
chi  tene  presone  la  potenzia  d’Ammore  drinto  a  sso
mantrullo? levate da sso fuosso, scapola da ssa stalla, ie-
sce da sso pertuso, sauta, maruzza e dà la mano a Cola e
spienneme pe quanto vaglio! sai puro ca songo re e non
so’ quarche cetrulo e pozzo fare e sfare. Ma chillo cecato
fauzo, figlio de no sciancato e na squaltrina, lo quale ha-
ve libera autoretate sopra li scettre, vole che io te sia
suggeco, e che te cerca pe grazia chello che porria scer-
vecchiarene pe propio arbitrio; e saccio ancora, comme
disse  Chillo,  ca  co  li  carizze,  non  co  le  sbraviate,  se
’ndorca Venere».

La vecchia, che sapeva dove lo diascance teneva la co-
da, vorpa mastra, gattone viecchio, trincata, arciva ed
ecciacorvessa, pensanno ca quanno lo soperiore prega
tanno commanna e che la zerronaria de no vassallo mo-
ve l’omure colereche ne lo cuorpo de lo patrone, che po’
sbottano a besentierie de ruine, se fece a correiere e co
na vocella de gatta scortecata disse: «Signore mio, pocca
ve ’ncrinate de sottomettere a chi ve stace sotta, degnan-
nove de scennere da lo scettro a la conocchia, da la sala
reiale a na stalla, da li sfuorge a le pettole, da la grannez-
za a le miserie, dall’astraco a la cantina e da lo cavallo
all’aseno, non pozzo, non devo né voglio leprecare a la
volontate de no re cossì granne; perzò, mentre volite fa-
re sta lega de prencepe e de vaiassa, sta ’ntrezziatura
d’avolio e de ligno de chiuppo, sto ’ncrasto de diamante
e de vritille, eccome pronta e parata a le voglie vostre,
sopprecannove schitto na grazia pe primmo signo de
l’affrezione che me portate: ch’io sia recevuta a lo lietto

Letteratura italiana Einaudi

92

Giovan Battista Basile - Lo cunto de li cunti

vuostro de notte e senza cannela, perché non me sop-
porta lo core d’essere vista nuda».

Lo re, tutto pampanianno de prieio, le iuraie co na
mano ’ncoppa all’autra ca l’averria fatto de bona voglia;
cossì, tirato no vaso de zuccaro a na vocca d’asafeteda,
se partette né vedde l’ora che, lo Sole ’nzoperato d’ara-
re, li campe de lo cielo fossero semmenate de stelle pe
semmenare lo campo dove aveva fatto designo de racco-
gliere le gioie a tommola e li contiente a cantaro.

Ma, venuta la Notte – che, vedennose atuorno tante
pescature de poteche e ferraiuole, aveva comm’a seccia
iettato lo nigro – la vecchia, tiratose tutte le rechieppe
de la perzona e fattone no rechippo dereto le spalle lega-
to stritto stritto co no capo de spao, se ne venne a la scu-
ra, portata pe mano da no cammariero drinto la camma-
ra de lo re, dove, levatose le zandraglie, se schiaffaie
drinto a lo lietto.

Lo re, che steva co lo miccio a la serpentina, commo
la ’ntese venire e corcare, ’mbroscinatose tutto de mu-
sco e zibetto e sbazzariatose tutto d’acqua d’adore, se
lanzaie comm’a cane corso drinto a lo lietto: e fu ventura
de la vecchia che portasse lo re tanto sproffummo, azzò
non sentesse lo shiauro de la vocca soia, l’afeto de le te-
telleche e la mofeta de chella brutta cosa.

Ma non fu così priesto corcato, che, venuto a li taste,
s’accorze a lo parpezzare de lo chiaieto dereto, adonan-
nose de le caionze secche e de le vessiche mosce ch’era-
no dereto la poteca de la negra vecchia e, restanno tutto
de no piezzo, non voze pe tanno dicere niente, pe se sa-
credere meglio de lo fatto e, sfarzanno la cosa, dette fun-
no a no Mantracchio, mentre se credeva stare a la costa
de Posileco e navecaie co na permonara, penzannose de
ire ’n curzo co na galera shiorentina.

Ma non cossì priesto venne a la vecchia lo primmo
suonno, che lo re, cacciato da no scrittorio d’ebano e
d’argiento na vorza de cammuscio co no focile drinto,

Letteratura italiana Einaudi

93

Giovan Battista Basile - Lo cunto de li cunti

allommaie na locernella, e, fatto perquisizione drinto a
le lenzola, trovato n’Arpia pe Ninfa, na Furia pe na Gra-
zia, na Gorgona pe na Cocetrigna, venne ’n tanta furia
che voze tagliare la gomena c’aveva dato capo a sta nave
e, sbruffanno de zirria, chiammaie tutte le serveture,
che, sentenno gridare ad arme, fatto na ’ncammisata
vennero ’ncoppa.

A li quale, sbattenno comm’a purpo, disse lo re: «Ve-
dite che bell’abbuffa-cornacchia m’ha fatto sta vava de
parasacco, che credennome de ’norcare na vitelluccia
lattante m’aggio trovato na seconna de vufara, penzan-
nome  d’avere  ’ncappato  na  penta  palomma  m’aggio
ashiato ’n mano sta coccovaia; ’magenannome de avere
no morzillo de re me trovo tra le granfe sta schifienzia,
mazzeca-e-sputa! ma chesto e peo ’nce vole a chi accatta
la gatta drinto a lo sacco! ma essa m’ha fatto sto corrivo
ed essa ne cacarrà la penetenzia! perzò, pigliatela prie-
sto, comme se trova, e sbelanzatela pe ssa fenestra».

La quale cosa sentenno la vecchia se commenzaie a
defennere a cauce ed a muorze, decenno che s’appellava
da sta settenzia, mentre isso stisso l’aveva tirata co no
stravolo a venire a lo lietto suio; otra che portarria cien-
to dotture a defesa soia e sopra tutto chillo tiesto: gallina
vecchia fa buono bruodo, e chill’autro che non se deve
lassare la via vecchia pe la nova. Ma con tutto chesto fu
pigliata de zippo e de pesole e derropata a lo giardino e
fu la fortuna soia ca restata appesa pe li capille a no ram-
mo de fico non se roppe la catena de lo cuollo.

Ma passanno ben matino certe fate da chillo giardino
– ’nante che lo Sole pigliasse possessione de le terretorie
che l’aveva ciesso la Notte – le quale pe na certa crepan-
tiglia non avevano mai parlato né riso e, visto pennoliare
dall’arvolo chella malombra c’aveva fatto ’nante tiempo
sporchiare l’ombre, le venne tale riso a crepafecate c’ap-
pero a sguallarare e, mettenno la lengua ’n vota, non
chiusero pe no piezzo vocca de sto bello spettacolo.

Letteratura italiana Einaudi

94

Giovan Battista Basile - Lo cunto de li cunti

Talemente che, pe pagare sto spasso e sto sfizio, le de-
zero ogne una la fatazione soia, decennole una ped una
che potesse deventare giovane, bella, ricca, nobele, ver-
tolosa, voluta bene e bona asciortata. E, partutose le fa-
te, la vecchia se trovaie ’n terra, seduta a na seggia de
velluto ’n quaranta co france d’oro, sotta l’arvolo stisso
ch’era deventato no bardacchino de velluto verde co
funno d’oro; la facce soia era tornata de fegliola de quin-
nece anne, cossì bella che tutte l’autre bellezze averriano
parzeto scarpune scarcagnate a paro de na scarpetella
attillata e cauzante; a comparazione de sta grazia de
Sieggio tutte l’autre grazie se sarriano stimate de le Fier-
reviecchie e de lo Lavinaro; dove chesta ioquava a trion-
fiello de ciance e de cassesie tutte l’autre averriano io-
quato  a  banco  falluto.  Era  po’  così  ’nciricciata,
sterliccata e sforgiosa, che vedive na maestà: l’oro sba-
gliava, le gioie stralucevano, li shiure te shiongavano ’n
facce; le stevano ’ntuorno tante serveture e dammecelle
che pareva che ’nce fosse la perdonanza.

Fra chisto tiempo lo re, puostose na coperta ’n cuollo
e no paro de scarpune a li piede, s’affacciaie a la fenestra
pe vedere che s’era fatto de la vecchia e, visto chello che
non  se  ’magenava  de  vedere,  co  no  parmo  de  canna
aperta e comme ’ncantato squatraie pe no piezzo da la
capo a lo pede chillo bello piezzo de schiantone, mo mi-
ranno li capelle, parte sparpogliate ’ncoppa le spalle,
parte ’mpastorate drinto no lazzo d’oro, che facevano
’nmidia a lo Sole; mo tenenno mente a le ciglia, valestre
a pozone che parrettiavano li core; mo guardanno l’uoc-
chie, lanterna a vota de la guardia d’Ammore; mo con-
tempranno la vocca, parmiento amoruso dove le Grazie
pisavano contento e ne cacciavano Grieco doce e Man-
ciaguerra de gusto.

Dall’autra parte, se votava comm’a stentaro esciuto
da... sinno a li trincole e mingole che portava appise ’n
canna, e a li ricche sfuorge c’aveva adduosso e, parlanno

Letteratura italiana Einaudi

95

Giovan Battista Basile - Lo cunto de li cunti

fra se stesso, deceva: «Faccio lo primmo suonno o songo
scetato? sto ’n cellevriello o sbareio? so’ io o non so’ io?
da quale trucco è venuto cossì bella palla a toccare sto re
de manera che so’ iuto a spaluorcio? so’ fuso, so’ tarafi-
nato  si  non  me  recatto!  comme  è  spontato  sto  sole?
comme è sguigliato sto shiore? comm’è schiuso st’au-
ciello, pe tirare comm’a vorpara le voglie meie? quale
varca l’ha portato a sti paise? quale nuvola l’ha chiuppe-
to? che lave de bellezza me ne portano drinto a no maro
d’affanne?».

Cossì decenno se vrociolaie pe le scale e correnno a lo
giardino iette ’nante a la vecchia renovata e ’mbrosci-
nannose quase pe terra le disse: «O musso de peccion-
ciello mio, o pipatella de le Grazie, penta palomma de lo
carro  de  Venere,  straolo  trionfale  d’Ammore!  si  hai
puosto ’n ammuollo sto core a lo shiummo de Sarno, si
non ce so’ trasute drinto l’aurecchie le semenze de can-
na, si no ci è caduto nell’uocchie la merda de rennena, io
so’ securo ca sentarraie o vedarraie le pene e li tormiente
che de vrocca e de relanzo m’hanno refuso a lo pietto ste
bellezze toie. E si non cride a lo cennerale de sta facce la
lescia  che  bolle  drinto  a  sto  pietto,  si  non  cride  a  le
shiamme de li sospiri la carcara c’arde drinto a ste vene,
comme a comprennoteca e de iodizio puoi fare argo-
miento dalli capille d’oro quale funa m’attacca, da ssi
uocchie nigre quale cravune me coceno e dall’arche rus-
se de sse lavre quale frezza me smafara. Perzò, non var-
riare la porta de la pietà, non auzare lo ponte de la mese-
ricordia, né appilare lo connutto de la compassione! e si
non me iudeche meretevole d’avere ’nulto da ssa bella
facce, famme a lo manco na sarvaguardia de bone paro-
le, no guidateco de quarche prommessa e na carta aspet-
tativa de bona speranza, perché autramente io me ne pi-
glio li scarpune e tu pierde la forma».

Cheste e mille autre parole le scettero da lo sprofun-
no de lo pietto, che toccaro a lo bivo la vecchia renova-

Letteratura italiana Einaudi

96

Giovan Battista Basile - Lo cunto de li cunti

ta, la quale all’utemo l’azzettaie pe marito; e cossì, auza-
tase da sedere e pigliatolo pe la mano, se ne iezero ’n
cocchia a lo palazzo reiale, dove ped aiero fu apparec-
chiato no grannissemo banchetto e mannato a ’nmitare
tutte le gentiledonne de lo paiese, tra l’autre voze la vec-
chia zita che nce venesse la sore.

Ma ’nce fu da fare e da dire pe trovarela e carriarela a
lo commito, perché pe la paura granne s’era iuta a ’nta-
nare e a ’ncaforchiare che non se ne trovava pedata; ma,
venuta comme dio voze e postase acanto a la sore, che
’nce voze autro che baia pe la canoscere, se mesero a fa-
re gaudeamo.

Ma la vecchia scura aveva autra fame che la rosecava,
pocca la crepava la ’nmidia de vedere lucere lo pilo a la
sore e ogne poco la tirava pe lo manecone, decenno:
«Che ’nce hai fatto, sore mia, che ’nce hai fatto? viata te
co la catena!». E la sore responneva: «Attienne a magna-
re, ca po’ ne parlammo». E lo re addemannava che l’oc-
correva e la zita pe copierchio responneva ca desiderava
no poco de sauza verde e lo re subeto fece venire agliata,
mostarda, ’mpeperata e mill’autre saporielle pe scetare
l’appetito.

Ma la vecchia, che la sauza de mostacciuolo le pareva
fele de vacca, tornaie a tirare la sore decenno lo stesso:
«Che ’nce hai fatto, sore mia, che ’nce hai fatto? ca te
voglio fare na fico sotto a lo mantiello?». E la sore re-
sponneva: «Zitto, c’avimmo chiù tiempo che denare;
mancia mo, che te faccia fuoco, e po’ parlammo».

E lo re coriuso demannava che cosa volesse e la zita,
che era ’ntricata comm’a pollecino a la stoppa e n’aver-
ria voluto essere diuna de chillo rompemiento de chioc-
che, respose ca voleva quarcosa doce e lloco shioccava-
no le pastetelle, lloco sbombavano le neole e taralluccie,
lloco delloviava lo iancomanciare, lloco chiovevano a
cielo apierto le franfrellicche.

Ma la vecchia, che l’era pigliato lo totano e aveva lo fi-

Letteratura italiana Einaudi

97

Giovan Battista Basile - Lo cunto de li cunti

latorio ’n cuorpo, tornaie a la stessa museca, tanto che la
zita, non potenno chiù resistere, pe levaresella da cuollo
respose: «Me so’ scortecata, sore mia». La quale cosa
sentenno la crepantosa disse sotta lengua: «Và, ca no
l’hai ditto a surdo! voglio io perzì tentare la fortuna mia,
ca ogne spireto ha lo stommaco e si la cosa m’enchie pe
le mano non sarrai tu sola a gaudere, ca ne voglio io
perzì la parte mia pe fi’ a no fenucchio».

Cossì decenno e levatose ’ntanto le tavole, essa, fatto
’nfenta de ire pe na cosa necessaria, se ne corse de ponta
a na varvaria, dove trovato lo mastro e retiratolo a no re-
tretto, le disse: «Eccote cinquanta docate, e scortecame
da la capo a lo pede». Lo varviero, stimannola pazza, le
rispose: «Và, sore mia, ca tu non parle a separe e secura-
mente venarrai accompagnata». E la vecchia co na facce
de pepierno, leprecaie: «Sì pazzo tu che non canusce la
fortuna toia, perché otra de li cinquanta docate, si na co-
sa me resce ’m paro, te farraggio tenere lo vacile a la var-
va a la fortuna. Perzò miette mano a fierre, non perdere
tiempo, ca sarrà la ventura toia».

Lo varviero, avenno contrastato, letechiato e prote-
stato no buono piezzo, all’utemo, tirato pe naso, fece
comm’a chillo: lega l’aseno dove vo’ lo patrone; e, fattola
sedere a no scanniello, commenzaie a fare la chianca de
chillo nigro scuorzo, che chiovellecava e piscioliava tutta
sango e da tanto ’n tanto, sauda comme se radesse, dece-
va: «Uh, chi bella vo’ parere, pena vo’ patere». Ma, chil-
lo continovanno a mannarela a mitto ed essa secotianno
sto mutto, se ne iezero contrapuntianno lo colascione de
chillo cuorpo fi’ a la rosa de lo vellicolo, dove, essennole
mancato co lo sangue la forza, sparaie da sotta no tiro de
partenza, provanno co riseco suio lo vierzo de Sanazaro:

la ’nmidia, figlio mio, se stessa smafara».
Fornette a tiempo sto cunto ch’era data n’ora de terme-
ne a lo Sole, che comme stodiante fastediuso sfrattasse da
li quartiere dell’aiero, quanno lo prencepe fece chiammare

Letteratura italiana Einaudi

98

Giovan Battista Basile - Lo cunto de li cunti

Fabiello e Iacovuccio, l’uno guardarobba e l’autro despen-
ziero de la casa, che venessero a dare lo sopratavola a sta
iornata. Ed ecco se trovaro, leste comm’a sergiente, l’uno
vestuto co cauze a la martingala de friso nigro e la casacca
a campana co bottune quanto na palla de cammuscio, co
na coppola chiatta fi ’ncoppa l’aurecchie, l’autro co na bar-
retta a tagliero, casacca co la panzetta e cauza a braca de
tarantola ianca. Li quale, scenno da drinto na spallera de
mortella comme se fosse na scena, cossì decettero:

Letteratura italiana Einaudi

99

Giovan Battista Basile - Lo cunto de li cunti

LA COPPELLA
EGROCA

Fabiello, Iacovuccio

FABIELLO

Dove accossì de pressa,
dove accossì de ponta, o Iacovuccio?

IACOVUCCIO

A portare sta chelleta a la casa.

FABIELLO

È quarcosa de bello?

IACOVUCCIO

A punto, e de mascese.

FABIELLO

Ma puro?
IACOVUCCIO

È na coppella.

FABIELLO

A che te serve?

IACOVUCCIO

Si tu sapisse.

FABIELLO

Elà, stà ’n cellevriello
e arrassate da me!

IACOVUCCIO
Perché?

FABIELLO

Chi sape
che parasacco mo non te cecasse!
tu me ’ntienne?

IACOVUCCIO

Te ’ntenno:
ma tu ne sì da rasso ciento miglia.

Letteratura italiana Einaudi

100

Giovan Battista Basile - Lo cunto de li cunti

FABIELLO

Che saccio io?

IACOVUCCIO

Chi non sa, sta zitto e appila.

FABIELLO

Saccio ca non sì arefece,
né manco stillatore:
fà tu la consequenzia!

IACOVUCCIO

Tirammonge da parte, o Fabiello,
ca voglio che stordisce e che strasiecole.

FABIELLO

Iammo a dove te piace.

IACOVUCCIO

Accostammonge sotta a sta pennata,
ca te farraggio scire da li panne.

FABIELLO

Frate, scumpela priesto,
ca me faie stennerire.

IACOVUCCIO

Adaso, frate mio!
comme si’ pressarulo!
accossì priesto, dì, te fece mammeta?
vide buono st’ordegna.

FABIELLO

Io lo veo che è roagno
adove se porifica l’argiento.

IACOVUCCIO

Tu ’nge haie dato a lo pizzo,
l’haie ’nnevenato a primmo!

FABIELLO

Commoglia, che non passa quarche tammaro,
e fossemo portate a no mantrullo!

IACOVUCCIO

Comme sì cacasotta!
tremma securo, ca non è de chelle

Letteratura italiana Einaudi

101

Giovan Battista Basile - Lo cunto de li cunti

dove se fa la pasta,
co tanta marcancegne
che tre decinco resceno tre legne!

FABIELLO

Ma dimme, a che l’aduopre?

IACOVUCCIO

Pe affinare le cose de sto munno
e canoscere l’aglio da la fico.

FABIELLO

Haie pigliato gran lino a pettenare!
tu ’nvecchiaraie ben priesto,
ben priesto tu farraie li pile ianche!

IACOVUCCIO

Vi’ ca ’nc’è ommo ’n terra
che pagarria na visola e na mola
ad avere no ’nciegno comm’a chisto,
c’a primma prova cacciarria la macchia
de quanto ha ’n cuorpo ogn’ommo,
de quanto vale ogn’arte, ogne fortuna!
Perché ccà drinto vide
s’è cocozza vacante o si ’nc’è sale,
se la cosa è sofisteca o riale.

FABIELLO

Comm’a dicere mo?

IACOVUCCIO

Siente fi’ ’m ponta,
chiano, ca me spalifeco chiù meglio.
Quanto a la ’ncornatura e a primma fronte
pare cosa de priezzo,
tutto ’nganna la vista,
tutto ceca la gente,
tutto è schitto apparenzia.
Non ire summo summo,
non ire scorza scorza,
ma spercia e trase drinto,
ca chi non pesca ’n funno

Letteratura italiana Einaudi

102

Giovan Battista Basile - Lo cunto de li cunti

è no bello catammaro a sto munno!
adopra sta coppella, ca fai prova
se lo negozio è vero o fegneticcio,
s’è cepolla sguigliata o s’è pasticcio.

FABIELLO

È na cosa de spanto,
pre vita de Lanfusa!

IACOVUCCIO

Sienteme ’n chino e spantate.
Iammo chiù ’nanze, e spireta,
ca senterrai miracole!
aude mo, verbegrazia.
Tu criepe de la ’nmidia,
abbutte e fai la guallara
de no signore, conte o cavaliere,
perché vace ’n carrozza,
ca lo vide servuto e accompagnato
da tanta frattaria, tanta marmaglia:
chi lo sgrigna da ccàne,
chi lo ’ncrina da llàne,
chi le caccia la coppola,
chi le dice: schiavuottolo!
straccia la seta e l’oro,
quanno isso ciancolea, le fanno viento
e tene fi’ a lo cantaro d’argiento!
non te ’mprenare subeto
de sti sfaste e apparenzie,
non sospirare e fa’ la spotazzella:
miettele a sta coppella,
ca vedarrai quante garrise e quante
stanno sotto la sella de velluto,
truove quante scorzune
stanno accovate tra li shiure e l’erve,
t’addonerrai, si scuopre la seggetta,
co france e co racamme
de cannottiglie e sete,

Letteratura italiana Einaudi

103

Giovan Battista Basile - Lo cunto de li cunti

si lo negozio è de perfummo o fete!
ha lo vacile d’oro
e ’nce sputa lo sango,
have li muorze gliutte
e le ’ntorzano ’n canna,
e si buono mesure, e meglio squatre,
chillo che stimme duono de fortuna
è pena de lo cielo.
Da pane a tante cuorve
che le cacciano l’uocchie,
mantene tante cane
che l’abbaiano ’ntuorno,
dace salario a li nemice suoie,
che lo metteno ’n miezo,
che lo zucano vivo e lo ’nzavagliano.
Chi da ccà lo scorcoglia,
co smorfie e paparacchie,
chi da llà te l’abbotta co no mantece;
uno se mostra culo de lemosena,
lupo sotto la pella de na pecora,
co bella ’Meriana e brutta meuza,
e le fa fare aggravie ed ingiustizie;
n’autro le tesse machene;
chillo l’è porta-e-adduce,
e le mette a partito
la negra catarozzola
e chisto lo tradisce
e manna a besentierio,
tanto che mai non dorme co arrepuoso,
non magna mai co gusto,
né ride mai de core.
Li suone, s’isso magna, lo scervellano,
li suonne, s’isso dorme, l’atterresceno,
l’arbascia lo tormenta,
comm’auciello de Tizio,
so’ le bagianarie l’acque e li frutte

Letteratura italiana Einaudi

104

Giovan Battista Basile - Lo cunto de li cunti

che ’nce sta ’n miezo e da la famme allanca;
la ragione, ’nsenziglio de ragione,
la rota è d’Isione
che mai le dace abbiento;
li designe e chimere
so’ le prete che saglie
Sisefo a la montagna,
che po’, tuffete!, a bascio!
sede a la seggia d’oro,
mosiata d’avolio,
co centrelle ’naurate;
tene sotto a li piede
coscine de ’mbroccato e cataluffo
e trappite torchische: ma le penne
na serrecchia appontuta
’ncoppa la chiricoccola,
che la mantene schitto no capillo,
tanto che stace sempre ’n cacavesse
sempre fila sottile e ha lo iaio,
sempre ha la vermenara,
sempre lo filatorio e sempre stace
sorriesseto, atterruto
e, a l’utemo dell’utemo,
ste sfastie e ste grannezze
so’ tutte ombre e monnezze,
e no poco de terra
drinto no fuosso stritto
tanto copre no re quanto no guitto.

FABIELLO

Hai ragione, pe ll’arma de messere!
affé, ca è chiù de chello che tu dice,
ca li signure, quanto chiù so’ granne,
chiù provano chiantute li malanne.
E ’nsomma disse buono
chill’ommo de la Trecchiena
che iea vennenno nuce:

Letteratura italiana Einaudi

105

Giovan Battista Basile - Lo cunto de li cunti

«Non è tutto oro, no, chello che luce!».

IACOVUCCIO

Siente st’autra, e deventa milo shiuoccolo.
’Nc’è chi lauda la guerra,
la mette ’mperecuoccolo
e, comme vene l’ora
che s’arvoleia na ’nzegna,
che sente taratappa,
de corzeta se scrive,
tirato pe la canna
da quatto iettarielle
spase ’ncoppa na banca:
piglia tornise frische,
se veste a la Iodeca,
se mette la scioscella
e te pare na mula de percaccio,
co lo pennacchio e lo passacavallo.
Si n’amico le dice: «A dove iammo?»
responne allegramente,
né tocca pede ’n terra,
«A la guerra, a la guerra!».
Sguazza pe le taverne,
trionfa pe le Ceuze,
vace a l’alloggiamiento,
recatta le cartelle,
fa remmore e fracasso,
e no la cedarria manco a Gradasso!
’maro isso, si se fonne a sta coppella!
ca tutte st’allegrezze,
sti sbozze e spanfiamiente,
le retornano a trivole e a tormiente.
Lo ’nteseca lo friddo,
lo resorve lo caudo,
lo roseca la famme,
la fatica lo scanna,
l’è sempre lo pericolo a li scianche,

Letteratura italiana Einaudi

106

Giovan Battista Basile - Lo cunto de li cunti

e lo premio da rasso,
le ferite ’n contante,
e le paghe ’n credenza,
luonghe l’affanne e le docezze corte,
la vita ’ncerta e secura la morte.
All’utemo, o stracquato
da tante patemiente se l’affuffa
e con tre saute ’nmezza
si lo cannavo è miccio od è capezza,
o ’n tutto è sbennegnato,
o resta stroppiato,
ed autro non avanza
che o n’aiuto de costa de stanfella,
o no trattenemiento de na rogna
o, pe no manco male,
tira na chiazza morta a no spetale.

FABIELLO

N’hai cacciato lo fraceto,
non ce puoi dire niente,
è vero e chiù ca vero,
pocca la scolatura
de no scuro sordato
è tornare o pezzente o smafarato!

IACOVUCCIO

Ma che dirrai de n’ommo tutto cuocolo,
ire ’m ponta de pede,
tutto se pavoneia
e se ’mprena e se vanta
ca vene de streppegna e de ienimma
d’Achillo o d’Alesantro:
tutto lo iuorno fa designe d’arvolo,
e tira da no cippo de castagna
no rammo de lecina;
tutto lo iuorno scrive
storie e cierne-Lucie
de patre che non appero mai figlie:

Letteratura italiana Einaudi

107

Giovan Battista Basile - Lo cunto de li cunti

vo’ che n’ommo che venne l’uoglio a quarte
sia nobele de quarte;
aggiusta privilegie ’n carta pecora,
fatte viecchie a lo fummo,
pe pascere lo fummo e l’arbascia;
s’accatta sepoture,
e ’nce ’mpizza spetaffie
co mille filastoccole.
Pe acconciare le pettole
paga buono le Zazzare,
pe accordare campane,
spenne a li Campanile
e pe iettare quarche fonnamiento
a case scarropate
spenne n’uocchio a le Prete.
Ma, puosto a coppellare
chillo che chiù se stira,
chillo che chiù pretenne,
e la sfelizza e frappa,
ancora have li calle de la zappa!

FABIELLO

Tu tuocche a dove dole,
non se pò dire chiù, cuoglie a lo chiuovo!
m’allecordo, a preposeto,
(‘e parole agge a mente)
ca disse no saputo:
«Non c’è peo che villano resagliuto».

IACOVUCCIO

Vide mo no vaggiano,
no cacapozonetto ed arbasciuso,
che stace ’m pretennenzia
de casecavallucce e che se picca
co gran prosopopea,
che t’abbotta pallune,
che sbotta paparacchie,
sputa parole tonne e squarcioneia,

Letteratura italiana Einaudi

108

Giovan Battista Basile - Lo cunto de li cunti

torce e sgrigna lo musso
e se zuca le lavra quanno parla,
mesura le pedate:
và tu ’nevina chi se penza d’essere!
e spanfeia e se vanta:
«Olà, venga la ferba o la pezzata!
chiamma venti de miei!
vedi, se vuol venire alquanto a spagio
neputemo, lo conte!
quanno l’erario nuostro
mi recarà il carrugio?
dite al mastro ch’io voglio inanti sera
la cauza a braca racamata d’oro!
respunne a chella sdamma
che spanteca pe mene
ca fuorze fuorze le vorraggio bene!».
Ma comm’a sta coppella è cementato,
non ce truove na maglia,
tutto è fuoco de paglia,
quanto chiù se l’allazza chiù fa alizze,
parla sempre de doppie e sta ’nsenziglio,
fa de lo sbozza e niente have a la vozza,
lo collaro ha ’ncrespato e sta screspato,
trippa contenta senza no contante,
e pe concrusione
ogne varva le resce na garzetta,
ogne perteca piuzo,
ogne ’mpanata allessa,
e la pommarda se resorve a vessa!

FABIELLO

Che te sia benedetta chessa lengua!
comme l’hai smedollata,
e comme l’hai squatrata!
’nsomma è settenzia antica
ca lo vagiano è comme a la vessica.

Letteratura italiana Einaudi

109

Giovan Battista Basile - Lo cunto de li cunti

IACOVUCCIO

Chi secuta la corte,
da chella brutta strega affattorato,
e s’abbotta de viento
e se pasce de fummo de l’arrusto,
co le vessiche chiene de speranza,
che aspetta campanelle
de sapone e lescia,
che ’nanze d’arrivare
crepano pe la via,
che co la canna aperta resta ammisso
da tante sfuorge, e tante,
e pe na pezza viecchia,
e, pe sorchiare vroda a no teniello
co na panella sedeticcia e tosta,
venne la libertà, che tanto costa!
si da lo cenneraccio a st’oro fauzo,
vedarrà laberinte
de fraude e trademiente,
troverrà, frate, abbisse
de ’nganne e fegnemiente,
scoprerà gran paiese
de lengue mozzecutole e marvase.
Mo se vede tenuto
’m parma de mano e mo puosto ’n zeffunno,
mo caro a lo patrone e mo ’n zavuorrio,
mo pezzente mo ricco,
mo grasso e luongo, mo arronchiato e sicco.
Serve, stenta, fatica,
suda comme no cane,
cammina chiù de trotto che de passo
e porta pe fi’ a l’acqua co l’arecchia:
ma ’nce perde lo tiempo,
l’opera e la semmenza,
tutto è fatto a lo viento,
tutto è iettato a maro.

Letteratura italiana Einaudi

110

Giovan Battista Basile - Lo cunto de li cunti

Fà quanto vuoi, ch’è iota;
fà designe e modielle
de speranze, de miereto e de stiento,
ch’ogne poco de viento
contrario ogne fatica ietta a terra:
a la fine te vide puosto ’nante
no boffone, na spia, no Ganemede,
no cuoiero cotecone,
o pure uno che facce
casa a doi porte o n’ommo co doi facce.

FABIELLO

Frate, me dai la vita!
cride, c’aggio ’mezzato
chiù sto poco de tiempo
e chiù sta vota sola
de tante anne che spiso aggio a la scola!
consurta de dottore:
«Chi serve ’n corte, a lo pagliaro more».

IACOVUCCIO

Hai sentuto che sia no cortesciano;
siente chi serve mo de vascia mano.
Piglie no servetore
bello, polito e nietto,
che sia de bona ’nfanzia:
fa ciento leverenzie,
t’arresedia la casa, tira l’acqua,
te mette a cocinare,
scopetta li vestite,
striglia la mula, scerga li piatte;
si lo manne a la chiazza
torna ’nante che secca na spotazza;
non sa mai stare co le mano all’anca,
non sa mai stare ’n ozio,
sciacqua becchiere e ietta lo negozio.
Ma si tu ne fai prova
a cemiento riale,

Letteratura italiana Einaudi

111

Giovan Battista Basile - Lo cunto de li cunti

retroverrai ch’ogne noviello è biello,
e che la corza d’aseno non dura,
ca passato tre iuorne
tu lo scuopre trafano,
potrone pe la vita,
roffiano de trinca,
’mbroglione, cannaruto, ioquatore:
si spenne fa lo granco,
si da biava a la mula
le da dall’uva all’aceno;
te ’mezeia la vaiassa,
te cerca le saccocciole,
e ’n fine, pe refosa de lo ruotolo,
co n’arravoglia-Cuosemo
te fa netta paletta, e se la sola!
và, legale li puorce a le cetrola!

FABIELLO

Parole de sostanzia
so’ chesse, tutto zuco!
oh nigro e sbentorato
chi ’matte a servetore ’meziato!

IACOVUCCIO

Eccote no smargiasso,
lo protoquanqua de li spartegiacche,
lo capo mastro de li squarciamafaro,
lo maiorino de li capoparte,
quatto dell’arte de li spezzacuolle,
l’arcinfanfaro vero de le brave,
lo priore dell’uommene valiente:
se picca e se presume
d’atterrire la gente,
de te fare sorreiere
co na votata d’uocchie:
lo passo ha de la picca,
la cappa quartiata,
carcato lo cappiello,

Letteratura italiana Einaudi

112

Giovan Battista Basile - Lo cunto de li cunti

’ngriccato lo crespiello,
auzato lo mostaccio,
coll’uocchie strevellate,
co na mano a lo shianco;
sbruffa, sbatte li piede,
le danno ’mpaccio pe fi’ a le pagliosche,
e se la vo’ pigliare co le mosche.
Va sempre co scogliette,
no lo siente parlare
d’autro che sficcagliare
chi spercia, chi spertosa, chi sbennegna,
chi smeuza, chi smatricola, chi screspa,
chi scatamella, sgongola e sgarresa,
chi zolla, chi stompagna,
chi sbentra, chi scocozza, chi scervecchia;
autro strippa, autro sfecata,
autro abbuffa, autro ’ntomaca,
autro ammacca, autro smafara:
si lo siente frappare, terra tienete!
chi scrive a lo quatierno,
chi leva da sto munno,
chi manna a li pariente,
d’uno caccia li picciole,
n’autro miette a lo sale
chisto pastena ’n terra,
de chillo fa mesesca,
ciento ne votta e ciento ne messeia,
e sempre co striverio e co fracasso,
spaccanno capo e sgarreianno gambe.
Ma la spata, pe quanto
mostra forza e valore,
zita è de sango e vedola de ’nore!
ma sta coppella te lo scopre a rammo,
ca so’ le sbraviate de la vocca
tremmoliccio de core,
le cazzeche dell’uocchie

Letteratura italiana Einaudi

113

Giovan Battista Basile - Lo cunto de li cunti

retirate de pede;
li truone de li vante
cacavesse de iaio;
lo smafarare ’n suonno
l’avere zotte ’n veglia;
le tante liberanze a le ’nfruate
no sequestro a la sferra,
la quale, comm’a femmena ’norata,
se vregogna mostrarese a la nuda;
si pare male fele, ha sempre file;
si roseca liune,
va cacanno coniglie;
si desfida, è sarciuto ed è ’nforrato;
si menaccia, è frusciato e l’è refuso;
si ioqua a dale de smargiassaria
sempre l’è fatto ’n cuntro;
ne le parole è bravo, ma ne l’effecte è breve;
caccia mano a l’acciaro
ed assarpa lo fierro;
cerca arrissa e s’arrassa,
ed è volante chiù che no è valente,
trovanno chi l’attoppa e lo chiarisce,
trovanno chi l’assesta lo ieppone,
trovanno chi lo sbozza e ’nce le cagna,
chi l’aiusta li cammie,
chi le carda la lana,
chi le da pe le cegna,
chi le face na ’ntosa,
chi le sisca l’arecchie,
chi le ’ntrona le mole,
chi le trova la stiva,
chi le mena li ture,
chi lo scomma de sango,
o sborza na lanterna
o fa na pettenata
o concia pe le feste

Letteratura italiana Einaudi

114

Giovan Battista Basile - Lo cunto de li cunti

o piglia co no vusciuolo
o fruscia co no tutaro
o afferra a secozzune
o piglia a barvazzale o a sciacquadiente,
mascune, mano-’merze, ’ntunamente,
chechere, scoppolune, scarcacoppole,
annicchie, scervecchiune,
cauce, serrapoteche e ’ntommacune
e le mette na foca o pollecara!
vasta, ca piglia punte e leva taglie;
fa la voce dell’ommo,
la corzeta de crapio;
semmena spotezzate,
recoglie molegnane;
e quanno tu te cride
ca vo ’mestire comme a caperrone,
che dia masto a n’asserzeto,
e che votte le mescole
scoppa dì, fa buon iuorno,
te resce no cavallo de retuorno;
affuffa, alliccia, assarpa ed appalorcia,
sporchia, sfratta e se coglie le viole,
e squaglia e sfila e sparafonna e spara
lo tiro de partenza,
se la dace ’n tallune e sbigna e scorre,
se ne piglia le vertole,
«Aiutame, tallone, ca te cauzo!»,
le carcagna le toccano le spalle
ed ha lo pede a leparo e te ioca
lo spatone a doi... gamme
e comme a gran potrone
arranca e fuie, receve e va ’m presone!

FABIELLO

Retratto spiccecato
de sti sgarratallune!
oh comm’è naturale!

Letteratura italiana Einaudi

115

Giovan Battista Basile - Lo cunto de li cunti

e dì, ca non ne truove
chiù d’uno affé de chisse,
che co la lengua smaglia,
e non vale pe cane de na quaglia!

IACOVUCCIO

N’adolatore mo te lauda e sbauza
pe fi’ncoppa lo chirchio de la luna,
te vace sempre a bierzo,
te da pasto e calomma,
te da viento a la vela,
né mai te contradice:
si sì n’uerco o n’Esuopo
dice ca sì Narciso
e s’haie ’n facce no sfriso
iura ch’è nieo e na pentata cosa.
Si tu sì no potrone,
afferma ca sì n’Ercolo o Sansone,
sì de streppegna vile
attesta ch’è ienimma de no conte;
’nsomma sempre t’alliscia e te moseia.
Ma vi’ non te legasse a le parole
de sti parabolane cannarune
e bi’ non ce facisse fonnamiento!
no le credere zubba,
né le stimare nibba,
non te fare abbiare,
ma fanne sperienzia a sta coppella,
ca tuocche co le mane
ca chisse hanno doie facce:
una facce da ’nante, una dereto,
ed hanno autro a la lengua, autro a lo core.
So’ tutte lavafacce e fegnemiente:
te coffeia, mette ’miezo,
da la quatra, pascheia, piglia paise,
te ’nzavaglia, te ’ngarza e te ’nfenocchia
e te ’mbroglia e te ceca e te ’mpapocchia!

Letteratura italiana Einaudi

116

Giovan Battista Basile - Lo cunto de li cunti

quanno isso te asseconna,
sacce ca tanno tu curre tempeste;
co lo risillo mozzeca,
te ’mbratta co l’encomie,
t’abbotta lo pallone,
e sbotta lo vorzillo.
Tutto lo fine suio
è de zeppoleiare e scorcogliare,
e co li vracche de le laude soie
e co le filastocche e paparacchie
te caccia da lo core li pennacchie,
che schitto pe scroccare
quarche poco d’argiamma,
pe ire o a le pottane o a le taverne,
te venne le bessiche pe lanterne.

FABIELLO

Che se perda de chisse la semmenta!
uommene ammascarate,
che songo pe schiaffarece a no sacco:
fore Narciso e drinto parasacco!

IACOVUCCIO

Siente mo de na femmena, che stace
a chi vene, a chi vace.
Vide na pipatella,
n’isce bello, no sfuorgio, na palomma,
no schiecco, no gioiello,
no cuccopinto, na fata Morgana,
na luna quinquagesima retonna,
fatta co lo penniello,
la vevarrisse a no becchiero d’acqua,
no muorzo de signore,
ninnella cacciacore:
co le trezze t’annodeca,
co l’uocchie te smatricola,
co la voce te sbufara.
Ma comme è coppellata,

Letteratura italiana Einaudi

117

Giovan Battista Basile - Lo cunto de li cunti

uh quanto fuoco vide!
quanta tagliole e trapole,
quante mastrille e trafeche,
quante matasse e gliommare!
Mille viscate aparano,
mille rezze se iettano,
mille malizie ’mentano,
mille trapole e machine,
’moscate e stratagemme,
e mene e contramene e ’mbroglie e sbroglie.
Tira comme a n’ancino,
’nsagna comme a barviero
gabba comme a na zingara
e mille vote pienze
che sia vino che tresca
ed è carne che ’mesca!
si parla ’ntramma e si cammina ’ntesse;
si ride ’ntrica e si te tocca tegne;
e quanno non te manna a lo spitale
sì trattato d’auciello o d’anemale,
che co marditto stile
te lassa o senza penne o senza pile!

FABIELLO

Si tu mettisse ’n carta quanto haie ditto,
se venarria seie pubreche sta storia,
ca se ne caccia assempio
ca se fa l’ommo spierto a stare all’erta;
e non darese ’n mano a sse squartate,
perché è moneta fauza,
ruina de la carne e de la sauza.

IACOVUCCIO

Si vide pe fortuna a na fenestra
una, che pare a te che sia na fata,
ha li capille iunne,
che pareno a bedere
catenelle de casocavalluccio;

Letteratura italiana Einaudi

118

Giovan Battista Basile - Lo cunto de li cunti

lo fronte comme a schiecco,
ogn’uocchio che te parla e mire ’n frutto
doie lavra comme a felle de presutto;
no piezzo de schiantone,
auta e desposta comme a confalone
e tu non tanto ’nce haie ’mpizzato l’uocchie,
che muore ashevoluto,
che spanteche speruto!
catammaro, catarchio,
saccela coppellare,
ca chello che te pare
na bellezza de sfuorgio
trovarraie ch’è no destro ’mpetenato,
no muro ’ntonacato,
mascara ferrarese,
ca la zita have spase li trappite:
le trezze so’ a posticcio,
le ciglia songo tente a la tiella,
la facce rossa a chiù de na scotella
de magra, cauce vergene e bernice,
ca s’alliscia, se ’nchiacca,
se strellicca, se ’nchiastra e se ’mpallacca!
tutta cuonce ed agniente,
tutta pezze, arvarelle,
purvere e carrafelle,
che pare, quanno fa tanto apparato,
che boglia medecare no ’nchiagato!
quanta defiette e quanta
copreno le camorre e sottanielle!
otra ca si se leva li chianielli,
co tante chiastre e tante cioffe e tante,
vedarraie fatto naimo no giagante.

FABIELLO

Affé, me vaie rescenno pe le mano!
io devento na mummia, resto ammisso,
so’ fore de me stisso!

Letteratura italiana Einaudi

119

Giovan Battista Basile - Lo cunto de li cunti

ogne settenzia, frate, che tu spute,
vale sellanta scute!
’nce puoi dare a sti ditte co no maglio
né te scazzeche punto
da chillo mutto antico:
La femmena è secunno la castagna:
da fore è bella e drinto ha la magagna.

IACOVUCCIO

Venimmo a lo mercante,
che fa cammie e recammie,
assecura vascielle e truova accunte,
trafeca, ’ntrica e ’mbroglia
tene parte a gabelle,
piglia partite e tira le carate;
face vascielle e fraveca;
s’enchie buono la chiaveca,
para la casa soa comme la zita,
sforgia comme a no conte,
e fruscia seta e sfragne,
mantiene uommene sierve e donne libere,
ch’ogne uno n’have ’midia.
Nigro si se coppella!
ch’è na recchezza ’n aiero,
è na fortuna ’n fummo,
fortuna vitriola,
soggietta a mille viente,
a riseco de l’onne!
è bella apparescenzia,
ma te gabba a la vista;
e quanto chiù le vide
fellusse a furia e a pietto de cavallo,
perde tutto lo iuoco pe no fallo.

FABIELLO

De chisse te ne conto le migliara,
c’hanno scasato case
e la recchezza loro

Letteratura italiana Einaudi

120

Giovan Battista Basile - Lo cunto de li cunti

se ne va ’n vesebilio – ca me vide
ca no me vide – e fecero a sto munno
a barva de lo tierzo e de lo quarto,
scarze de sentemiento,
«Buono pignato, e tristo testamiento!».

IACOVUCCIO

Ecco lo ’nammorato:
stimma felice l’ore
che spenne e spanne ’n servizio d’Ammore;
tene doce le shiamme e le catene,
tene cara la frezza,
che lo spertosa pe na gran bellezza.
Confessa ch’è restato
co morire allancato,
co vivere stentato;
chiamma gioia le pene,
spasso li sbotacapo e le cotture,
gusto le crepantiglie e le martielle;
non fa pasto che iova,
non fa suonno che vaglia,
suonne smesate e paste senza voglia.
Senza tirare paga fa la ronna
’ntuorno a le porte amate,
senz’essere archetetto fa designe
e fa castielle ’n aiero,
e senz’essere boia
fa sempre strazio de la vita soia.
Con tutto chesto, pampaneia e ’ngrassa,
e fa tanto de lardo,
quanto chiù pogne e smafara lo dardo,
tanto fa festa e iuoco,
quanto coce lo fuoco:
e stimma felicissima fortuna
l’essere annodecato co na funa!
ma si tu lo coppielle,
t’adduone ch’è no rammo de pazzia,

Letteratura italiana Einaudi

121

Giovan Battista Basile - Lo cunto de li cunti

na spezia d’ettecia,
no stare sempre ’n fuorze
tra paure e speranze,
no stare sempre ’mpiso
tra dubbie e tra sospette:
no stare sempremaie
comme la gatta de messé Vasile,
che mo chiagne e mo ride!
no cammenare stentato e sbanuto,
no parlare a repieneto e ’nterrutto;
no mannare a tutte ore
lo cellevriello a pascere,
e avere sempremai
lo core de mappina,
la facce de colata,
caudo lo pietto e l’arma ’ntesecata.
E si pure a la fine
scarfa lo iaccio e scantoneia la preta
de chella cosa ch’amma,
che quanto arrasso è chiù tanto è chiù arrente,
prova a pena lo doce che se pente!

FABIELLO

O tristo chi ’nce ’matte
a ste rotola scarze!
nigro chi mette pede a sta tagliola!
ca sto Cecato manna
li guste a deta e li tormiente a canna.

IACOVUCCIO

E lo scuro poeta
delluvia ottave e sbufara soniette,
strude carta ed angresta,
secca lo cellevriello
e conzumma le goveta e lo tiempo
sulo perché la gente
lo tenga pe n’oracolo a lo munno.
Va comme a spiretato,

Letteratura italiana Einaudi

122

Giovan Battista Basile - Lo cunto de li cunti

stentato e ’nsallanuto,
pensanno a li conciette
che ’mpasta ’n fantasia
e va parlanno sulo pe la via,
trovanno vuce nove a mille a mille:
torreggianti pupille,
liquido sormontar di fiori e fronde,
funebri e stridule onde,
animati piropi
di lubrica speranza,
oh che dismisurata oltracotanza!
Ma s’isso è coppellato
se ne va tutto ’n fummo:
«Oh che bella composta!» e loco resta.
«Che matricale!» e spienne.
E fatto lo scannaglio,
quanto fai vierse chiù manco ’nc’è taglio.
Lauda chi lo desprezza,
essauta chi l’affanna,
stipa mammoria eterna
de chi se scorda d’isso;
da le fatiche soie
a chi mai le da zubba;
cossì la vita sfragne:
canta pe gloria e pe miseria chiagne.

FABIELLO

Con effetto passaro
chille Sante Martine che portato
era ’n chianta de mano ogne poeta!
c’a chesta negra etate
li Mecenate songo macenate,
e a Napole fra l’autre
– ch’io ne schiatto de doglia –
lo lauro è puosto arreto da la foglia!

IACOVUCCIO

Lo astroloco isso puro

Letteratura italiana Einaudi

123

Giovan Battista Basile - Lo cunto de li cunti

have da ciento banne
tante e tante addemmanne.
Chi vo’ sapere si fa figlio mascolo,
chi s’ha lo tiempo prospero,
chi se vence lo chiaieto,
chi s’ha sciorte contraria;
l’uno si la signora penza ad isso;
l’autro si ha da tronare o fa l’agrisso.
E loco da pastocchie
che ’nce vorria na varra
e meza ne ’nevina e ciento sgarra.
Ma drinto a sta coppella
puoi vedere s’è porvere o farina:
ca si forma quatrate
se truova luongo e granne;
e si desegna case,
non ha casa né fuoco;
mostra figure e scopre brutte storie;
saglie ’ncoppa a le stelle
e da de culo ’n terra;
all’utemo, stracciato e sbrenzoluto,
tutto lenze e peruoglie,
le cascano le brache,
e loco miri astrologia chiù vera
ca mostra l’astrolabio co la sfera!

FABIELLO

Me fai ridere, frate,
si be’ non n’aggio voglia!
ma chiù me vene riso a schiattariello
de chi crede a sta gente:
pocca pretenne ’nevinare ad autro
e non’nevina che le vene aduosso:
mira le stelle e vrociola a no fuosso!

IACOVUCCIO

N’autro se tene d’essere Patrasso
e se stira la cauza

Letteratura italiana Einaudi

124

Giovan Battista Basile - Lo cunto de li cunti

e squatra le parole e sputa tunno
e se stimma lo meglio de lo munno.
Si tratte poesia
ne passa a piede chiuppe lo Petracca,
si de filosofia
te da quinnece e fallo ad Arestotele,
d’abaco no la ’mpatta a lo Cantone,
d’arte de guerra è sfritto Cornazzano;
d’architettura, tornatenne Eucride;
de museca da piecco a lo Venosa,
de legge è iuto a mitto Farinaccio,
e de lengua ne ’ncaca lo Voccaccio,
’nfila settenze e smafara conziglie
e non vale a lo iuoco de li sbriglie.
Ma si vene a la prova,
se trova ’n crosione,
fra no stipo de libre, no cestone.

FABIELLO

Oh quanto è bestiale,
lo presumere troppo!
Solea dire no bravo studiante:
«Chi chiù pensa sapere, è chiù ’gnorante».

IACOVUCCIO

Dove lasso l’archimia e l’archemista?
Già se tene contento,
già se stimma felice,
e, fra vinte o trenta anne,
prommette cose granne,
conta cose stopenne
c’ha trovato stillanno a lo lambicco,
che spera essere ricco.
Ma, comme se coppella,
resta magnato tutto,
e vede si sofistica è chell’arte,
vede quanto è cecato,
sodunto e affommecato,

Letteratura italiana Einaudi

125

Giovan Battista Basile - Lo cunto de li cunti

c’ha puosto le colonne de speranza
’ncoppa vase de vrito;
c’ha puosto li penziere e li designe
tutte ’miezo a lo fummo;
che, mentre co lo mantece
va levanno le shiamme,
co le parole ’n tanto
pasce lo desederio de chi aspetta
chello che mai non vene.
Va a caccia de secrete,
e se ne va spobrecanno pe no pazzo;
pe retrovare la materia prima
perde la propria forma;
crede moltiprecare
l’oro, e desmenuisce chello c’have;
se ’magena sanare
li metalle malate
ed isso se ne scorre a lo spetale;
e ’n cagno de quagliare
l’argiento vivo, azzò se spenna e vaglia,
la stessa vita faticanno squaglia;
e mentre trasmotare
se pensa ’n oro fino ogne metallo,
se trasmuta da n’ommo a no cavallo.

FABIELLO

Senza dubbio è pazzia
a pigliare sta ’mpresa! io n’aggio visto
ciento case scasate e poste ’n funno!
nullo ne luce maie,
ma pe granne speranza desperato
ne va sempre affommato ed affammato.

IACOVUCCIO

Ma dimme: vuonne chiù pe tre caalle?

FABIELLO

Io stongo canna aperta pe’ scortare.

IACOVUCCIO

Letteratura italiana Einaudi

126

Giovan Battista Basile - Lo cunto de li cunti

Ed io me ne iarria pe fi’ a la rosa.

FABIELLO

Secota pure mo, che stai de vena.

IACOVUCCIO

Sì, quanno l’arma non me stesse ’m pizzo,
pocca passata è l’ora de lo mazzeco!
perzò sfilammonnella,
e viene, si te piace,
a la poteca mia,
ca menarrimmo ’nsiemme li morfiente:
non manca tozze a casa de pezziente.

Foro le parole de st’egroca accompagnate da cossì gra-
ziusi ieste e co smorfie cossì belle che potive cacciare li
diente da quante le ’ntesero; e, perché li grille chiammava-
no le gente a retirarese, lo prencepe lecenziaie le femme-
ne, con che fossero venute la matina appriesso a secotare
la ’mpresa, ed isso co la schiava se reteraie a le cammare
soie.

SCOMPETURA DE LA IORNATA PRIMMA

Letteratura italiana Einaudi

127

Giovan Battista Basile - Lo cunto de li cunti

SECONNA IORNATA

Era sciuta l’Arba ad ognere le rote de lo carro de lo Sole
e, pe la fatica de lo bottare l’erva co la mazza drinto la
semmoia, s’era fatta rossa comme a no milo diece, quanno
levatose Tadeo da lo lietto, dapo’ na granne stennecchiata,
chiammaie la schiava e bestutose ’n quatto pizzeche scese-
ro a lo giardino, dove trovaro arrevate le dece femmene,
che dapo’ fatto cogliere quatto fico fresche ped uno, che co
la spoglia de pezzente, co lo cuollo de ’mpiso e co le la-
greme de pottana facevano cannavola a le gente, com-
menzaro mille iuoche pe gabbare lo tiempo fi’ all’ora de lo
mazzecare: no lassandoce né Anca Nicola, né Rota de li
cauce, né Guarda mogliere, né Covalera, né Compagno
mio feruto so’, né Banno e commannamiento, né Ben
venga lo mastro, né Rentinola mia Rentinola, né Scarre-
ca la votta, né Sauta parmo, né Preta ’n zino, né Pesce
marino ’ncagnalo, né Anola tranola, pizza fontanola, né
Re mazziero, né Gatta cecata, né La lampa a la lampa,
né Stienne mia cortina, né Tafaro e tamburro, né Travo
luongo, né Le Gallinelle, né Lo vecchio no è venuto, né
Scarreca varrile, né Mammara e nocella, né Sagliepengo-
la, né Li forasciute, né Scarriglia Mastrodatto, né Viene-
la vienela, né Che tiene ’n mano, l’aco e lo filo, né Auciel-
lo  auciello  maneca  de  fierro,  né  Grieco  o  acito,  né
Aprite le porte a povero farcone.

Ma, venuta l’ora de ’nchire lo stefano, se mesero a tavo-
la e, magnato che appero, lo prencepe disse a Zeza che se
fosse portata da valente femmena ad accomenzare lo cun-
to suio. Essa, che aveva tant ’n capo che ievano pe fora,
chiammannole tutte a capitolo sceuze pe lo meglio chisto
che ve dirraggio.

Letteratura italiana Einaudi

128

Giovan Battista Basile - Lo cunto de li cunti

PETROSINELLA
TRATTENEMIENTO PRIMMO
DE LA IORNATA SECONNA

Na femmena prena se magna li petrosine de l’uorto
de n’orca, è couta ’n fallo, le prommette la razza che
aveva da fare; figlia Petrosinella, l’orca se la piglia e la
’nchiude a na torre. No prencepe ne la fuie e, ’n virtù de
tre gliantre, gavitano lo pericolo de l’orca e, portata a la
casa de lo ’nnammorato deventa prencepessa.

«È cossì granne lo desiderio mio de mantenere allegra
la prencipessa che tutta sta notte passata, dove autro non
se sente né da capo né da pede, n’aggio fatto autro che re-
votare le casce vecchie de lo cellevriello e cercare tutte li
scaracuoncole de la mammoria, sciegliendo fra le cose che
soleva contare chella bona arma de madamma Chiarella
Vusciolo, vava de ziemo, che dio l’aggia ’n grolia, ’n sane-
tate vostra! chille cunte che me so’ parzete chiù a propose-
to de ve sborzare uno lo iuorno; de li quale, s’io non m’ag-
gio cauzato l’uocchie a la ’merza, me ’mageno che averrite
sfazione. E si non serveranno pe squatre armate da sbara-
gliare li fastidie de l’anemo vuostro, sarranno a lo manco
trommette da scetare ste compagne meie a scire ’n campa-
gna co chiù potenzia de le povere forze meie, pe sopprire
co l’abbonnanzia de lo ’ngiegno loro a lo defietto de le pa-
role meie.

Era na vota na femmena prena chiammata Pascado-
zia, la quale, affacciatose a na fenestra che sboccava a no
giardino de n’orca, vedde no bello quatro de petrosino,
de lo quale le venne tanto golio che se senteva ashievoli-
re: tanto che, non potenno resistere, abistato quanno
scette l’orca, ne cogliette na vrancata. Ma, tornata l’orca
a la casa e volenno fare la sauza, s’addonaie ca ’nc’era
menata la fauce e disse: «Me se pozza scatenare lo cuol-
lo si ’nce ’matto sto maneco d’ancino e non ne lo faccio

Letteratura italiana Einaudi

129

Giovan Battista Basile - Lo cunto de li cunti

pentire, azzò se ’mpara ogne uno a magnare a lo tagliero
suio e no scocchiariare pe le pigniate d’autre».

Ma  continovanno  la  povera  prena  a  rescendere
all’uorto, ’nce fu na matina ’mattuta da l’orca, la quale,
tutta arraggiata e ’nfelata, le disse: «Aggiotence ’ncappa-
ta, latra mariola! e che ne paghe lo pesone de sto uorto,
che viene co tanta poca descrezzione a zeppoliare l’erve
meie? affé, ca non te mannarraggio a Romma pe pene-
tenzia!».

Pascadozia negrecata commenzaie a scusarese, decen-
no ca no pe cannarizia o lopa c’avesse ’n cuorpo l’aveva
cecato lo diascance a fare st’arrore, ma ped essere prena
e dubetava che la facce de la criatura non nascesse sem-
menata de petrosine; anze deveva averele grazia che no
l’avesse mannato quarche agliarulo. «Parole vo’ la zita!»
respose l’orca, «non me ’nce pische co sse chiacchiare!
tu hai scomputo lo staglio de la vita si non prommiette
de dareme la criatura che farrai, o mascolo o femmena
che se sia». La negra Pascadozia, pe scappare lo perico-
lo dove se trovava, ne ioraie co na mano ’ncoppa all’au-
tra e cossì l’orca la lassaie scapola.

Ma, venuto lo tiempo de partorire, fece na figliola
cossì bella, ch’era na gioia, che pe avere na bella cimma
de petrosino ’m pietto la chiammaie Petrosinella; la qua-
le, ogne iuorno crescenno no parmo, comme fu de sette
anne la mannaie a la maiestra. La quale sempre che ieva
pe la strata, e se scontrava coll’orca, le deceva: «Dì a
mammata che se allecorde de la ’mprommessa!». E tan-
ta vote fece sto taluerno che la scura mamma, non aven-
no chiù cellevriello de sentire sta museca, le disse na vo-
ta: «Si te scuntre co la solita vecchia e te cercarrà sta
mardetta prommessa e tu le respunne: – Pigliatella!».

Petrosinella, che non sapeva de cola, trovanno l’orca
e facennole la stessa proposta, le respose ’nocentemente
comme l’aveva ditto la mamma e l’orca, afferratala pe li
capille, se ne la portaie a no vosco – dove non trasevano

Letteratura italiana Einaudi

130

Giovan Battista Basile - Lo cunto de li cunti

mai li cavalle de lo Sole pe n’essere affedate a li pascole
de chell’ombre mettennola drinto a na torre che fece na-
scere ped arte, senza porte, né scale, sulo co no fene-
striello, pe la quale pe li capille de Petrosinella, ch’erano
luonghe luonghe, saglieva e scenneva, comme sole batto
de nave pe le ’nsarte dell’arvolo.

Ora soccesse ch’esseno fora de chella torre l’orca, Pe-
trosinella cacciato la capo fora de chillo pertuso e spaso
le trezze a lo sole, passaie lo figlio de no prencepe, lo
quale, vedenno doie bannere d’oro che chiammavano
l’arme ad assentarese a lo rollo d’Ammore e miranno
drinto a chelle onne preziose na facce de Serena che
’ncantava li core, se ’ncrapecciaie fora de mesura de tan-
ta bellezze; e, mannatole no memmoriale de sospiri, fu
decretato che se l’assentasse la chiazza a la grazia soia.

E la mercanzia rescì de manera che lo prencepe appe
calate de capo a vasate de mano, uocchie a zennariello a
leverenzie, rengraziamiente ad afferte, speranze a prom-
messe e bone parole a liccasalemme. La quale cosa con-
tinuata pe chiù iuorne s’addomestecaro de manera che
vennero ad appontamiento de trovarese ’nsiemme: la
quale cosa doveva essere la notte – quanno la Luna io-
qua a passara muta co le stelle – ch’essa averria dato
l’addormio all’orca e ne l’averria aisato co li capille.

E cossì restate de commegna, venne l’ora appontata e
lo prencepe se consignaie a la torre, dove, fatto calare a
sisco le trezze de Petrosinella e afferratose a doi mano,
disse: «Aisa!»; e tirato ’ncoppa, schiaffatose pe lo fene-
striello drinto la cammara, se fece no pasto de chillo pe-
trosino de la sauza d’Ammore e – ’nante che lo Sole
’mezzasse li cavalle suoie a sautare pe lo chirchio de lo
Zodiaco – se ne calaie pe la medesema scala d’oro a fare
li fatte suoie.

La quale cosa continuanno spesse vote a fare, se n’ad-
donaie na commare dell’orca, la quale, pigliannose lo
’mpaccio de lo Russo, voze mettere lo musso a la merda,

Letteratura italiana Einaudi

131

Giovan Battista Basile - Lo cunto de li cunti

e disse a l’orca che stesse ’n cellevriello, ca Petrosinella
faceva l’ammore co no cierto giovane e sospettava che
non fossero passate chiù ’nanze le cose, perché vedeva
lo moschito e lo trafeco che se faceva, e dobetava che,
fatto no leva eio, non fossero sfrattate ’nante maio de
chella casa.

L’orca rengraziaie la commare de lo buono avverte-
miento e disse ca sarria stato penziero suio de ’mpedire
la strata a Petrosinella; otra che non era possibile che
fosse potuto foire ped averele fatto no ’ncanto, che si
n’avea ’n mano tre gliantre nascose drinto a no travo de
la cocina era opera perza che potesse sfilarennella.

Ma, mentre erano a sti ragiunamiente, Petrosinella,
che steva co l’aurecchie appezzute ed aveva quarche so-
spetto de la commare, ’ntese tutto lo trascuro; e – com-
me la Notte spase li vestite nigre perché se conservasse-
ro da le carole – venuto a lo solito lo prencepe lo fece
saglire ’ncoppa li trave e, trovate le gliantre, le quale sa-
penno comme se l’avevano da adoperare, ped essere sta-
ta fatata dall’orca, fatto na scala de fonecella se ne scese-
ro  tutte  duie  a  bascio  e  commenzaro  a  toccare  de
carcagne verzo la cetate.

Ma, essenno viste a lo scire da la commare, commen-
zaie a strillare chiammanno l’orca e tanto fu lo strillato-
rio che se scetaie e, sentenno ca Petrosinella se n’era
foiuta, se ne scese pe la medesima scala ch’era legata a lo
fenestriello e commenzaie a correre dereto li ’nnamora-
te.

Li quale, comme la veddero venire chiù de no cavallo
scapolo a la vota lloro, se tennero perdute; ma, lecor-
dannose Petrosinella de le tre gliantre, ne iettaie subito
una ’n terra ed eccote sguigliare no cane corzo cossì ter-
ribele, c’oh mamma mia!, lo quale co tanto de canna
aperta abbaianno ieze ’ncontra all’orca pe se ne fare no
voccone. Ma chella, ch’era chiù maliziosa de parasacco,
puostose mano a la saccocciola ne cacciaie na panella e,

Letteratura italiana Einaudi

132

Giovan Battista Basile - Lo cunto de li cunti

datola a lo cane, le fece cadere la coda e ammosciare la
furia.

E, tornato a correre dereto chille che foievano, Petro-
sinella, vistola avvecenare, iettaie la seconna gliantra ed
ecco scire no feroce lione, che, sbattenno la coda ’n terra
e scotolanno li crine, co dui parme de cannarone spapa-
ranzato s’era puosto all’ordene de fare scafaccio de l’or-
ca. E l’orca, tornanno arreto, scortecaie n’aseno che pa-
sceva ’miezo a no prato, e, puostose la pella ’ncoppa,
corze de nuovo ’ncontra a chillo lione, lo quale, creden-
nose che fosse no ciuccio, appe tanta paura ch’ancora
fuie.

Pe la quale cosa, sautato sto secunno fuosso, l’orca
tornaie a secotare chille povere giuvane, che, sentenno
lo scarponeiare e vedenno la nuvola de la porvere che
s’auzava a lo cielo, conietturaro ca l’orca se ne veneva de
nuovo. La quale, avenno sempre sospetto che no la se-
cotasse lo lione, non se aveva levato la pelle dell’aseno
ed, avenno Petrosinella iettato la terza gallozza, ne scette
no lupo, lo quale, senza dare tiempo all’orca de pigliare
nuovo partito, se la ’norcaie comm’a n’aseno. E li ’nam-
morate scenno de ’mpaccio se ne iettero chiano chiano a
lo regno de lo prencepe, dove, co bona lecenzia de lo
patre, se la pigliaie pe mogliere e provaro dapo’ tante
tempeste de travaglie che

n’ora di buon porto
fa scordare ciento anne de fortuna».

Letteratura italiana Einaudi

133

Giovan Battista Basile - Lo cunto de li cunti

VERDE PRATO
TRATTENEMIENTO SECUNNO
DE LA IORNATA SECUNNA

Nella è amata da no prencepe, lo quale pe no connut-
to de cristallo va spesse vote a gaudere cod essa, ma, rut-
to lo passo da le ’midiose de le sore, se taccareia tutto e
sta ’n fine de morte. Nella, pe strana fortuna, ’ntenne lo
remmedio che se pò fare, l’appleca a lo malato, lo sana e
se lo piglia pe marito.

Oh bene mio, e con quanto gusto sentettero fi’m ponta
lo cunto de Zeza, tanto che si avesse durato n’autra ora le
sarria parzeto no momento! ed, avenno da fare la veceta
soia Cecca, essa cossì secotai lo parlare: « È na gran cosa
davero, quanno facimmo buono lo cunto, che da no stisso
ligno rescano statole d’idole e travierze de forche, segge de
’mperature e copierchie de cantari, comme ancora strana
cosa è che da na pezza stessa se faccia carta che, scrittoce
lettere ammorose, aggia vasate de bella femmena e stoiate
de brutto mafaro: cosa che farria perdere lo iodizio a lo
meglio astrolaco de lo munno. Tanto se pò dire medese-
mamente de na stessa mamma, da la quale nasce na figlia
bona e n’autra ruina, na petosa e na massara, na bella e na
brutta, na ’mediosa e n’ammorevole, na casta Diana e na
Catarina papara, na sfortunata e na bona asciortata: che
pe ragione, essenno tutte de na streppegna, deverriano es-
sere tutte de na natura. Ma lassammo sto descurzo a chi
chiù ne sape; ve portarraggio schitto l’assempio de chesto
che v’aggio azzennato, co tre figlie de na mamma, dove ve-
darrite le deverzetate de costumme, che portaie le marvase
drinto no fuosso e la figliola de bene ’ncoppa la rota de la
Fortuna.

Era na vota na mamma c’aveva tre figlie, doi de le
quale erano accossì sbentorate che mai le veneva na cosa
’m paro: tutte li designe le rescevano travierze, tutte le

Letteratura italiana Einaudi

134

Giovan Battista Basile - Lo cunto de li cunti

speranze le rescevano a brenna. Ma la chiù picciola,
ch’era Nella, portaie da lo ventre de la mamma la bona
ventura e creo ca quanno essa nascette se conzertaro
tutte le cose a darele lo meglio meglio che potettero: lo
cielo le deze l’accoppatura de la luce soia, Venere lo
primmo taglio de la bellezza, Ammore lo primmo vullo
de la forza soia, Natura lo shiore shiore de li costumme:
non faceva servizio che no le colasse a chiummo, non se
metteva a ’mpresa che no le venesse a pilo, non se move-
va a ballo che no ne scesse a ’nore.

Pe la quale cosa non tanto era da le guallarose de le
sore ’midiata, quanto era da tutte l’autre amata e voluta
bene, non tanto le sore l’averriano voluta mettere sotta
terra quanto l’autre gente la portavano ’m parma de ma-
no.

Ed essenno a chella terra no prencepe fatato, lo quale
ieva pe maro de la bellezza soia, tanto iettai l’amo de la
servetute  ammorosa  a  sta  bella  aurata  pe  fi’  che  la
’ncroccaie pe le garge de l’affetto e la fece soia. E perché
potessero senza sospetto de la mamma, ch’era na mala
feruscola, gauderese ’nsiemme, lo prencepe le dette na
certa porvere e fece no canale de cristallo che responne-
va da lo palazzo riale fi’ sotta a lo lietto de Nella, ancora
che stesse otto miglia lontano, decennole: «Ogne vota
che tu me vuoi cevare comme a passaro de ssa bella gra-
zia e tu miette no poco de ssa porvere a lo fuoco, ca io
subbeto pe drinto a lo canale me ne vengo a ciammiello,
correnno pe na strata de cristallo a gaudere ssa faccie
d’argiento».

E, cossì appuntato, non c’era notte che non facesse lo
prencepe lo trase ed iesce e lo vacaviene pe chillo con-
nutto, tanto che le sore, che stavano spianno li fatte de
Nella, addonatose de lo fattefeste, fecero conziglio de
’nzoccarele sto buono muorzo e, pe sgarrare lo filato de
sti amure loro, iettero a rompere de parte ’m parte lo ca-
nale, tanto che, iettanno chella negrecata fegliola la por-

Letteratura italiana Einaudi

135

Giovan Battista Basile - Lo cunto de li cunti

vere a lo foco pe dare signo a lo ’nammorato che se ne
venesse, chillo, che soleva venire nudo correnno a furia,
se conciaie de manera pe chelle rotture de cristallo che
fu na compassione a vedere e, non potenno passare chiù
’nanze, tornaie a reto, fellato tutto comm’a bracone to-
disco, e se pose a lietto, facennoce venire tutte li miede-
ce de la citate.

Ma perché lo cristallo era ’ncantato le ferite foro cossì
mortale che non ce iovava remmedio omano; pe la quale
cosa, vedenno lo re desperato lo caso de lo figlio, fece
iettare no banno che qualonca perzona avesse arremme-
diato  a  lo  male  de  lo  prencepe,  s’era  femmena  ’nce
l’averria dato pe marito e s’era mascolo l’averria dato
miezo lo regno.

Sentuto sta cosa, Nella, che spantecava per lo prence-
pe, tentase la faccia e stravestutase tutta, de nascuso de
le sore se partette da la casa pe irelo a vedere ’nanze la
morte soia; ma – perché oramai le palle ’naurate de lo
Sole, co le quale ioqua pe li campe de lo cielo, pigliava-
no la renza verzo l’Occaso – se le fece notte a no vosco
vicino la casa de n’uerco, dove, pe foire quarche perico-
lo, se ne sagliette ’ncoppa a n’arvolo.

Ed essenno l’uerco co la mogliere a tavola e tenenno
le fenestre aperte pe magnare a lo frisco, comm’appero
fornuto de devacare arciola e stutare lampe, commenza-
ro a chiacchiarare de lo chiù e de lo manco, che pe la vi-
cinitate de lo luoco, ch’era da lo naso a la vocca, sentette
Nella ogne cosa.

E fra l’autre deceva l’orca a lo marito: «Bello peluso
mio, che se ’ntenne? che se dice pe sso munno?». E chil-
lo responneva: «Fà cunto, ca non c’è no parmo de nietto
e tutte le cose vanno a capoculo e a le storze». «Ma pu-
re, che ’nc’è?», leprecaie la mogliere. E l’uerco: «‘Nce
sarria assai che dicere de le ’mbroglie che correno, poc-
ca se senteno cose da scire da li panne: boffune regalate,
forfante stimate, poltrune ’norate, assassine spalliate,

Letteratura italiana Einaudi

136

Giovan Battista Basile - Lo cunto de li cunti

zannettarie defenzate e uommene da bene poco prezza-
te e stimate. Ma perché so’ cose da crepare, te dirraggio
schitto chello ch’è socciesso a lo figlio de lo re, lo quale,
avennose fravecato na strata de cristallo pe dove passava
nudo  a  gauderese  na  bella  guagnastra,  non  saccio
comm’è stato rutto lo cammino ed, a lo passare che ha
voluto fare, s’è trenciato de manera che ’nanze che appi-
la tanta pertosa se le spilarrà ’n tutto lo tufolo de la vita;
e si be’ lo re ha fatto iettare banno co prommesse granne
a chi lo sana, è spesa perza, ca se ne pò spizzolare li
diente; e lo meglio che pò fare è tenere leste li lutte e ap-
parecchiare l’assequia».

Nella, sentenno la causa de lo male de lo prencepe,
chiagnenno a selluzzo disse tra se medesima: «Chi è sta-
ta st’arma mardetta c’ha spezzato lo canale pe dove pas-
sava lo pinto auciello mio, azzò s’aggia a spezzare lo
connutto pe dove passano li spirete mieie?». Ma, seco-
tanno a parlare l’orca, stette zitto e mutto ad ausoliare.
La quale deceva: «Ed è possibele che è perduto lo mun-
no pe sto povero signore? e che non s’aggia da ashiare lo
remmedio a lo male suio? dì a la medicina che se ’nfor-
na! dì a li miedece che se chiavano na capezza ’n canna!
dì a Galeno e Mesoé che torneno li denare a lo mastro,
mentre non sanno trovare recette a proposeto pe la salu-
te de sto prencepe!».

«Siente, vavosella mia», respose l’uerco, «non so’ obre-
cate li miedece a trovare remmedie che passeno li confine
de la Natura. Chesta non è coleca passara, che ’nce iova
no vagno d’uoglio; non è flato, che se cacce co sepposte
de fico ieietelle e cacazze de surece; non freve, che se ne
vaga pe medecine e diete; né manco so’ ferute ordenarie,
che ’nce voglia stoppata o uoglio de pereconna perché lo
percanto ch’era a lo vrito rutto fa chillo effetto stisso che
fa lo zuco de le cepolle a lo fierro de la frezza, pe la quale
se fa la chiaga ’ncurabole. Una cosa sarria schitto bona a
sarvarele la vita: ma non me lo fare dicere, ch’è cosa che

Letteratura italiana Einaudi

137

Giovan Battista Basile - Lo cunto de li cunti

’mporta». «Dimmello, sannuto mio», leprecaie l’orca,
«dimmello, non me vighe morta!».

E l’uerco: «Io te lo dirraggio, puro che me ’mprom-
miette de no confidarelo a perzona vevente, perché sar-
ria la scasazione de la casa nostra e la ruina de la vita».
«Non dubetare, marituoccolo bello bello», respose l’or-
ca, «perché chiù priesto se vedarranno li puorce co le
corna, le scigne co le code, le tarpe coll’uocchie, che me
ne scappa mai na parola da vocca!». E, ioratone co na
mano ’ncoppa all’autra, l’uerco le disse: «Ora sacce ca
no è cosa sotta lo cielo e ’ncoppa la terra che potesse
sarvare lo prencepe da li tammare de la morte, fore che
lo grasso nuestro, co lo quale, ontannose le chiaghe, se
farria no sequestro a chell’arma che vo’ sfrattare da la
casa de lo cuorpo suio».

Nella,  che  sentette  sto  chiaieto,  dette  tiempo  a  lo
tiempo che scompessero de ciancoliare e, scesa da l’ar-
volo, facenno buon armo tozzolaie la porta dell’uerco,
gridanno: «Deh, signure mieie orchissime, na carità, na
lemmosena, no signo de compassione, no poco de mese-
recordia a na povera meschina, tapina, che tarafinata da
la fortuna, lontano da la patria, spogliata d’ogni aiuto
umano, l’è cogliuto notte a sti vuosche e se more de fam-
me!» e tuppete, tuppete.

L’orca, che sentette sto frusciamiento de chiocche, le
voze tirare meza panella e mannarennella, ma l’uerco,
ch’era chiù cannaruto de carne de cristiano che non è la
lecora de la noce, l’urzo de lo mele, la gatta de li pesce-
tielle, la pecora de lo sale e l’aseno de la vrennata, disse a
la mogliere: «Lassala trasire la poverella, che se dorme
’n campagna porria essere guastata da quarche lupo». E
tanto disse che la mogliere l’aperze la porta ed isso, co
sta carità pelosa, fece designo de faresenne quattro voc-
cune.

Ma no cunto fa lo gliutto e n’autro lo tavernaro: per-
ché, essennose buono ’mbriacato e puostose a dormire,

Letteratura italiana Einaudi

138

Giovan Battista Basile - Lo cunto de li cunti

Nella, pigliato no cortiello da coppa no repuosto, ne fe-
ce na chianca e, puosto tutto lo grasso a n’arvariello,
s’abbeiaie a la vota de la corte, dove presentannose ’nan-
ze a lo re s’offerze de sanare lo prencepe.

Lo re co’ n’allegrezza granne la fece trasire a la cam-
mara de lo figlio, dove fattole na bona ontata de chillo
grasso,  ’n  ditto  ’n  fatto  comm’avesse  iettato  l’acqua
’ncoppa lo fuoco, subeto se chiudettero le ferute e de-
ventaie sano comme no pesce. La qualmente cosa ve-
denno, lo re disse a lo figlio: «Che sta bona femmena
meretarria la remonerazione prommessa pe lo banno» e
che se la pigliasse pe mogliere. Lo prencepe, sentenno
chesto, respose: «Da mo se pò pigliare lo palicco, ca non
aggio ’n cuorpo quarche despenza de core, che ne pozza
dare a tante: già lo mio è ’ncaparrato ed autra femmena
n’è patrona».

Nella, che sentette chesto, respose: «Non te deverris-
se allecordare de chella ch’è stata causa de tutto lo male
tuio!». «Lo male me l’hanno fatto le sore», leprecaie lo
prencepe, «e esse ne devono cacare la penetenzia!».
«Tanto che le vuoi propio bene?», tornaie a dicere Nel-
la. E lo prencepe respose: «Chiù de ste visciole!». «E
cossì», repigliaie Nella, «abbracciame, strigneme, ca io
so’ lo fuoco de sso core!».

Ma lo prencepe, vedennola cossì tenta la faccie, re-
spose: «Chiù priesto sarrai lo carvone, che lo fuoco!
perzò arrassate, che non me tigne!». Ma Nella, vedenno
ca no la conosceva, fattose venire no vacile d’acqua fre-
sca, se lavai la facce e, levatose chella nuvola de folinia,
se  mostrai  lo  sole,  che  canosciuta  da  lo  prencepe  la
strenze comme a purpo e pigliatosella pe mogliere fece
fravecare drinto no focolaro le sore, perché porgassero
comme a sangozuca drinto le cenere lo sango corrutto
de la ’midia, facenno vero lo mutto:

nullo male fu mai senza castico»

Letteratura italiana Einaudi

139

Giovan Battista Basile - Lo cunto de li cunti

VIOLA
TRATTENEMIENTO TERZO
DE LA IORNATA SECUNNA

Viola, ’midiata da le sore, dapo’ assai burle fatte e re-
cevute da no prencepe, a despietto loro le deventa mo-
gliere.

Trasette drinto all’ossa pezzelle sto cunto a quante lo
sentettero e benedecevano mille vote lo prencepe c’avea
pigliato la mesura de lo ieppone a le sore de Nella e porta-
ro lo nomme pe fi’ a le stelle de l’ammore sbisciolato de la
giovene, che seppe co tanta stiente meritare l’ammore de
lo prencepe. Ma, fatto signo da Tadeo che stessero tutte
zitto, commannaie a Meneca che facesse la parte soia, la
quale de sta manera pagaie lo debeto: «È la ’midia no
viento che shioshia co tanta forza che fa cadere le pontelle
de la grolia de l’uommene da bene e ietta pe terra lo sem-
menato de le bone fortune. Ma spisso spisso, pe castico de
lo cielo, quanno sto viento se crede iettare de facce ’n terra
na perzona, lo votta chiù priesto a farelo arrivare ’nanze
tiempo a la felicitate che l’aspetta, comme senterrite ne lo
cunto che voglio direve.

Era na vota no buono ommo da bene chiammato Co-
laniello, lo quale aveva tre figlie femmene: Rosa, Garofa-
no e Viola; ma l’utema de cheste era tanto bella che fa-
ceva sceruppe solutive de desiderio pe purgare li core
d’ogne tormiento, pe la quale cosa ne ieva cuotto e arzo
Ciullone, figlio de lo re, che ogne vota che passava pe
’nante no vascio dove lavoravano ste tre sore, cacciatose
la coppola deceva: «Bonnì, bonnì, Viola». E essa re-
sponneva: «Bonnì, figlio de lo re. Io saccio chiù de te».

De le quale parole abbottavano e mormoriavano l’au-
tre sore, decenno: «Tu sì male criata e farrai scorruccia-
re lo prencepe, de mala manera!». E Viola semenannose
pe dereto le parole de le sore le fu fatto da chelle pe de-

Letteratura italiana Einaudi

140

Giovan Battista Basile - Lo cunto de li cunti

spietto male affizio co lo patre, decennole ca era troppo
sfacciata e presentosa e che responneva senza respetto a
lo prencepe comme si fossero tutto uno e quarche iuor-
no ’nce sarria ’ntorzato e ne paterrà lo iusto pe lo pecca-
tore.

Colaniello, ch’era ommo de iodizio, pe levare l’acca-
sione mannaie Viola a stare co na zia soia, chiammata
Cucevannella, accò mezzasse de lavorare. Ma lo prence-
pe, che passanno pe chella casa non vedeva chiù lo ver-
zaglio de li desiderie suoie, fece na mano de iuorne com-
me rescegnuolo che non trova li figlie a lo nido, che va
de fronna ’n fronna ’ntornianno e lamentannose de lo
danno suio; e tanto mese l’aurecchie pe le pertose, che,
venuto a sentore de la casa a dove stava, iette a trovare la
zia, decennole: «Madamma mia, tu sai chi io songo e s’io
pozzo o vaglio e però, da me a te, zitto e mutto, famme
no piacere e po’ spienneme pe la moneta ca vuoie».

«Cosa che pozzo», respose la vecchia, «so’ tutta sana
a lo commanno vuestro». E lo prencepe: «Non voglio
autro da te, che me facce vasare Viola e pigliate ste viso-
le meie». E la vecchia leprecaie: «Io pe servireve non
pozzo fare autro che tenere li panne a chi vace a natare;
ma non voglio che essa trasa a malizia che faccia la ma-
neca a sta lancella e c’aggia tenuto mano a ste brutte vre-
gogne e n’auzasse a la scompetura de li iuorne mieie no
titolo de garzone de ferraro che mena li mantece; però
chello che pozzo fare pe darete gusto è che ve iate a na-
sconnere drinto la cammara terrena dell’uerto, dove, co
quarche scusa, io te mannarraggio Viola e, comme tu
averrai lo panno e le fuerfece ’n mano e non te saperrai
servire, la corpa sarrà la toia».

Lo prencepe, sentuto chesto, rengraziatola de lo buo-
no affetto, senza perdere tiempo se ’ncaforchiaie a la
cammara; e la vecchia, co scusa de volere tagliare non
saccio che tela, disse a la nepote: «O Viola, và, si me
vuoi bene, a lo vascio e pigliame la mezacanna». E Vio-

Letteratura italiana Einaudi

141

Giovan Battista Basile - Lo cunto de li cunti

la, trasenno a la cammara pe servire la zia, s’addonaie de
l’agguaieto e, pigliato la mezacanna, destra commo a
gatta zompaie fora de la cammara, lassanno lo prencepe
cresciuto de naso pe vregogna e ’ntorzato de crepanti-
glia.

E la vecchia, che la vedde venire cossì a la ’ncorrenno,
se sospettaie ca l’astuzia de lo prencepe no avea pigliato
fuoco e, da llà a n’autro poco, disse a la figliola: «Và, ne-
pote mia, a la cammara de vascio e pigliame lo gliuom-
maro de filo brescianiello da coppa chillo stipo». E Vio-
la, correnno e piglianno lo filo, sciuliaie comme anguilla
da mano de lo prencepe.

Ma poco stette, che la vecchia le tornaie a dicere:
«Viola mia, se no me piglie la fuorfece a bascio io so’
consumata». E Viola, scesa a bascio, appe lo terzo assau-
to, ma, fatto forza de cane, scappaie da la tagliola e, sa-
gliuta ad auto, tagliaie co la fuorfece stessa l’arecchie de
la zia, decennole: «Tienete sso buono veveraggio de la
sansaria: ogni fatica cerca premio; a sfrisate de ’nore
sgarrate d’aurecchie, e s’io non te taglio lo naso perzì è
perché puozze sentire lo male adore de la fama toia, rof-
fiana, accorda-messere, porta-pollastre, mancia-mancia,
’mezzeia-peccerille». Cossì decenno se ne ieze ’n tre
zumpe a la casa soia, lassanno la zia scarza d’aurecchie e
lo prencepe chino de lassame-stare.

Ma, tornanno a passare pe la casa de lo patre e veden-
nola a lo stesso luoco dove soleva stare, tornaie a la sole-
ta museca, «Bonnì, bonnì, Viola» e essa subeto, da buo-
no diacono: «Bonnì, figlio de lo re. Io saccio chiù de te».
Ma le sore, non potenno chiù comportare sta miette-
nante, fecero confarfa tra loro de messiarennella. E cos-
sì, avenno na fenestra che responneva a no giardino de
n’uerco, se proposero pe chesta via de cacciarene li pic-
ciole; e, fattose cadere na matassella de filo co lo quale
lavoravano no portiero de la regina, decettero: «O ’mare
nuie, che simmo arroinate e non potimmo fornire lo la-

Letteratura italiana Einaudi

142

Giovan Battista Basile - Lo cunto de li cunti

voro a tiempo si Viola, ch’è la chiù peccerella e chiù leg-
gia de nuie, non se lassa calare co na funa a pigliarence
lo filo caduto!». E Viola, pe no le vedere cossì affritte,
s’offerse subeto de scennere; e, legatola a na funa la cala-
ro a bascio e, calatola, lassaro ire la funa.

A lo stesso tiempo trasette l’uerco pe pigliarese na vi-
sta de lo giardino e, avenno pigliato granne omedetà de
lo terreno, se lassaie scappare no vernacchio cossì spote-
stato e co tanto remmore e strepeto che Viola, pe la pau-
ra, strillava: «Oh, mamma mia, aiutame!».

E, votatose l’uerco e vistose dereto sta bella figliola,
allecordatose d’avere ’ntiso na vota da certe stodiante
che le cavalle de Spagna se ’mprenano co lo viento, se
penzaie che lo corzo de lo pideto avesse ’ngravedato
quarche arvolo e ne fosse sciuta sta pintata criatura. E
perzò, abbracciatola co granne amore, decette: «Figlia,
figlia mia, parte de sto cuorpo, sciato de lo spireto mio,
e chi me l’avesse ditto mai che co na ventositate avesse
dato forma a ssa bella facce? chi me l’avesse ditto ca
n’effetto  de  freddezza  avesse  ’gnenetato  sto  fuoco
d’Ammore?». E, decenno chesse ed autre parole tenne-
re e sbisciolate, la consignaie a tre fate, che n’avessero
pensiero e la crescessero a ceraselle.

Ma lo prencepe, che non vedeva chiù Viola e non sa-
penno nova né vecchia, n’appe tanto desgusto che l’uoc-
chie se le fecero a guallarella, la facce deventaie mortic-
cia, le lavre de cennerale e non pigliava muorzo che le
facesse carne o suonno che le desse quiete. E, facenno
diligenzia e promettenno veveragge, tanto iette spianno
c’appe notizia a dove steva e, fattose chiammare l’uerco,
le disse che trovannose malato, comme poteva vedere,
l’avesse fatto piacere de contentarese che potesse stare
no iuorno sulo e na notte a lo giardino suio, ca le vastava
na cammara schitto pe recriarese lo spireto.

L’uerco, comme vassallo de lo patre, non potennole
negare sto piacere de poco cosa, l’offerze, si non vastava

Letteratura italiana Einaudi

143

Giovan Battista Basile - Lo cunto de li cunti

una, tutte le cammare soie e la vita stessa. Lo prencepe,
rengraziatolo, se fece conzignare na cammara che pe bo-
na fortuna soia steva vicino a chella dell’uerco, lo quale
dormeva a no lietto stisso co Viola.

E – comme scette la Notte a ioquare a Stienne mia
cortina co  le  stelle  –  lo  prencepe,  trovanno  la  porta
dell’uerco aperta che, ped essere state ed a luoco securo,
le piaceva de pigliare frisco, trasette chiano chiano ed at-
tastato la banna de Viola le deze dui pizzeche. La quale,
scetannose, commenzaie a dicere: «O tata, quanta pule-
ce!». E l’uerco fece subeto passare la figliola a n’autro
lietto e, lo prencepe tornanno a fare lo medesemo e Vio-
la gridanno de la stessa manera, l’uerco tornanno a fare-
le cagnare mo matarazzo e mo lenzola, se ne scorze tutta
la notte co sto trafeco – ficché, portato nova l’Aurora
che lo Sole s’era trovato vivo, s’erano levate li panne de
lutto da tuorno a lo cielo.

Ma, subeto che fu fatto iuorno pe chella casa e visto la
figliola a pede la porta, le disse comme soleva: «Bonnì,
bonnì Viola», e, responnenno Viola: «Bonnì, figlio de lo
re, io saccio chiù de te», leprecaie lo prencepe: «O tata,
quanta pulece!». Viola, che sentette sto tiro, trasette su-
beto a malizia che lo frusciamiento de la notte fosse sta-
to corrivo de lo prencepe e, iuta a trovare le fate, le con-
taie  sto  fatto.  «Si  è  chesso»,  dessero  le  fate,  «e  nui
facimmola da corzaro a corzaro e da marinaro a galioto
e si t’ha mozzecato sto cane, vedimmo d’averene lo pilo;
isso te n’ha fatto una e nuie facimmocenne una e meza
ad isso! fatte adonca fare dall’uerco no paro de chianiel-
le tutte chine de campanelle e po’ lassa fare a nuie, ca lo
volimmo pagare de bona moneta!».

Viola, desiderosa de la vennetta, se fece fare subeto
subeto li chianielle dall’uerco ed – aspettato che lo cielo
comm’a femmena genovesa se mettesse lo taffettà nigro
’ntuorno la facce – se ne iezero tutte quatto de conserva
a la casa de lo prencepe, dove le fate con Viola senz’es-

Letteratura italiana Einaudi

144

Giovan Battista Basile - Lo cunto de li cunti

sere viste trasettero drinto la cammara soia e, comme lo
prencepe accomenzaie ad appapagnare l’uocchie, le fate
fecero no gran parapiglia e Viola se mese a sbattere tan-
to li piede, ch’a lo remmore de le carcagna e a lo fruscio
de li campanelle, scetatose co no sorreiemiento granne,
lo prencepe gridaie: «O mamma, mamma, aiutame!».
La quale cosa fatto doie o tre vote se la sfilaro a la casa
loro.

Lo prencepe, dapo’ avere pigliato la matina agro de
citro e sementella pe la paura, dette na passiata pe drin-
to lo giardino, non potenno stare no momento senza la
vista de chella Viola, ch’era ’ntellegenza a li garuofane
suoie e, vedennola a bocca la porta, le disse: «Bonnì,
bonnì, Viola!», e Viola: «Bonnì, figlio de lo re, io saccio
chiù de te!», e lo prencepe: «O tata, quanta pulece!», ed
essa: «O mamma, mamma, aiutame!».

La quale cosa sentenno lo prencepe disse: «Me l’hai
fatta, me l’hai calata! io te cedo e hai vinto e, canoscen-
no veramente ca sai chiù de me, io te voglio senz’autro
pe mogliere!». Cossì, chiamato l’uerco e cercatocella, ca
non voze mettere mano a le gregne d’autro, avenno sa-
puto la matina stessa ca era figlia de Colaniello e che
s’era ’ngannato l’uocchio de dereto a pensare che sta vi-
sta adorosa fosse parto de no zefero fetente e però, dato
na voce a lo patre e fattole sapere la bona fortuna ch’era
apparecchiata a la figlia, co granne allegrezza se fece la
festa, facenno rescire vera chella settenza che:

bella zita’n chiazza se marita».

Letteratura italiana Einaudi

145

Giovan Battista Basile - Lo cunto de li cunti

CAGLIUSO
TRATTENEMIENTO QUARTO
DE LA IORNATA SECUNNA

Cagliuso, pe’ nustria de na gatta lassatole da lo patre,
deventa signore; ma, mostrannosele sgrato, l’è renfaccia-
ta la sgratetudene soia.

Non se pò dire lo gusto granne c’appero tutte de la bona
fortuna de Viola, che co lo ’nciegno suio se seppe fravecare
cossì bona sciorte a sfastio de le garge de le sore, che, ne-
miche de lo proprio sango, le facevano tante cavallette pe
farele rompere lo cuollo. Ma, essenno tiempo che Tolla
pagasse lo cienzo che deveva, sborzanno da la vocca le mo-
nete d’oro de le belle parole, cossì a lo debeto suio sodesfe-
ce: «La ’ngratetudene, segnure, è chiuovo arroggiuto, che
’mpezzato all’arvolo de la cortesia lo fa seccare; è chiaveca
rotta, che spogna li fonnamiente de la affrezzione; è foli-
nea, che cascanno dinto lo pignato de l’amecizia le leva
l’adore e lo sapore: comme se vede e prova formalemente
e ne vedarrite no designo abbozzato ne lo cunto che ve di-
raggio.

Era na vota a la cettà de Napole mio no viecchio pez-
zente pezzente, lo quale era cossì ’nzenziglio, sbriscio,
grimmo, granne, lieggio e senza na crespa ’n crispo a lo
crespano, che ieva nudo comme a lo peducchio. Lo qua-
le, essenno a lo scotolare de li sacche de la vita, chiam-
maie Oraziello e Pippo, figlie suoie, decennole: «Già so’
stato zitato sopra lo tenore de lo stromiento pe lo debe-
to c’aggio co la Natura; e crediteme, se site cristiane,
ch’io senterria no gusto granne de scire da sto Mantrac-
chio d’affanne, da sto mantrullo de travaglie, si non fos-
se ca ve lasso scadute, granne comme a Santa Chiara, a
le cinco vie de Melito e senza na maglia, niette comme a
bacile  de  varviere,  liste  comm’a  sorgente,  asciutte
comm’uosso de pruno, che n’avite quanto porta ’m pe-

Letteratura italiana Einaudi

146

Giovan Battista Basile - Lo cunto de li cunti

de na mosca e si corrite ciento miglia no ve cade no pic-
ciolo, pocca la sciorte mia m’have arredutto dove li tre
cane cacano, che n’aggio la vita, e comme me vide cossì
me scrive, che sempre comme sapite aggio fatto alizze e
crucelle, e me so’ corcato senza cannela. Co tutto ches-
so, voglio puro a la morte mia lassareve quarche signo
d’ammore; perzò tu Oraziello, che si’ lo primogeneto
mio, pigliate chillo crivo che stace appiso a lo muro, co
lo quale te puoi guadagnare lo pane; e tu, che sì lo caca-
nitolo, pigliate la gatta, ed allecordateve de lo tata vuo-
stro». Cossì decenno scappaie a chiagnere e poco dapò
decette Addio, ca è notte!

Oraziello, fatto atterrare pe lemosina lo patre, piglia-
tose lo crivo iette correnno da ccà e da llà pe abboscare
la vita, tanto che quanto chiù cerneva chiù guadagnava.
E Pippo, pigliata la gatta, disse: «Ora vide che negra re-
detà m’ha lassato patremo! che n’aggio da campare pe
mene e mo averraggio da fare le spese a dui! che se n’ha
visto de sto scuro lasseto? che meglio se no fosse stato!».
Ma la gatta, che sentette sto taluerno, le disse: «Tu te
lamiente de lo sopierchio e haie chiù sciorte che sinno,
ma non canusce la sciorte toia, ca io so’ bona a farete
ricco si me ’nce metto». Pippo, che sentette sta cosa,
rengraziaie la Gattaria Soia e facennole tre o quattro al-
lesciate sopra la schena, se le raccommannaie cauda-
mente, tanto che la gatta, compassionevole de lo negre-
cato Cagliuso – ogne matina che lo Sole co l’esca de la
luce posta co l’ammo d’oro ne pesca l’ombre de la Notte
– se consignava o a la marina de Chiaia o a la Preta de lo
pesce e, abbistanno quarche cefaro gruosso o na bona
aurata, ne la zeppoliava e portava a lo re, decenno: «Lo
segnore Cagliuso, schiavo de Vostra Autezza fi’ncoppa
all’astraco, ve manna sto pesce co leverenzia e dice: a
gran segnore piccolo presiento. Lo re co na facce allegra,
comm’è soleto de fare a chi porta robba, respose a la

Letteratura italiana Einaudi

147

Giovan Battista Basile - Lo cunto de li cunti

gatta: «Dì a sto segnore che non canosco ca lo rengrazio,
a gran merzè».

Quarch’autra vota correva sta gatta dove se cacciava,
a le padule o a l’Astrune, e comme li cacciature avevano
fatto cadere o golano o parrella o capofuscolo, ne l’auza-
va e lo presentava a lo re co la medesema ’masciata. E
tanto usaie st’arteficio sicché lo re na matina le disse: «Io
me sento cossì obrecato a sso segnore Cagliuso, che lo
desidero canoscere pe le rennere la pariglia de sta ’mo-
rosanza che m’ha mostrato». A lo quale respose la gatta:
«Lo desiderio de lo segnore Cagliuso è mettere la vita e
lo sango pe la corona soia; e crai matino senz’autro –
quanno lo Sole averrà dato fuoco a le restocchie de li
campe dell’aiero – venerrà a fareve leverenzia».

Cossì venuto la matina la gatta se ne iette da lo re, de-
cennole: «Segnore mio, lo segnore Cagliuso se manna a
scusare, si non vene: perché sta notte se ne so’ foiute
certe cammariere e no l’hanno lassato manco la cammi-
sa». Lo re, sentenno chesto, subeto fece pigliare da la
guardarobba soia na mano de vestite e de biancarie e le
mannaie a Cagliuso e no passaro doi ore che isso venne
’m palazzo guidato da la gatta, dove appe da lo re mille
compremiente; e, fattolo sedere a canto ad isso, le fece
no banchetto da strasecolare.

Ma, ’ntanto che se magniava, Cagliuso a bota a bota
se votava a la gatta, dicendole: «Mosce mia, sianote arre-
commannate chelle quatto peruoglie, che non vagano a
mala via». E la gatta responneva: «Stà zitto, appila, non
parlare de ste pezzentarie!». E lo re volenno sapere che
l’accorreva la gatta responneva ca l’era venuto golio de
no lemonciello piccolo e lo re mannaie subeto a lo giar-
dino a pigliarene no canestriello. E Cagliuso tornaie a la
stessa museca de le zandraglie e pettole soie e la gatta
tornaie a dicere c’amafarasse la vocca e lo re domannaie
de nuovo che l’accorresse e la gatta co n’autra scusa
pronta pe remmediare a la viltate de Cagliuso.

Letteratura italiana Einaudi

148

Giovan Battista Basile - Lo cunto de li cunti

All’utemo,  manciato  e  chiacchiarato  no  piezzo  de
chesto e de chell’autro, Cagliuso cercaie lecenzia e la
vorpe restaie co lo re descrevenno lo valore, lo ’nciegno,
lo iodizio de Cagliuso e sopra tutto la recchezza granne
che se trovava pe le campagne de Romma e de Lommar-
dia, pe la quale cosa meretava d’apparentare co no re de
corona. E, demannanno lo re che se poteva trovare, re-
spose la gatta ca non se poteva tenere cunto de li mobe-
le, stabele e soppellettole de sto riccone, che non sapeva
chello che aveva e si lo re se ne volesse ’nformare avesse
mannato gente cod isso fore lo regno, ca l’averia fatto
canoscere a la prova ca non c’era recchezza a lo munno
comme la soia.

Lo re, chiammato certe fedate suoie, le commannaie
che se fossero ’nformate menutamente de sto fatto, li
quale iettero pe le pedate de la gatta, la quale, co scusa
de farele trovare refrisco pe la strata, de passo ’m passo,
comme fu sciuta li confine de lo regno, correva ’nante e
quanta morre de pecore, mantre de vacche, razze de ca-
valle e vranche de puorce trovava, deceva a li pasture e
guardiane: «Olà, state ’n cellevriello, ca na mano de van-
nite vonno sacchiare quanto se trova a sta campagna!
però, si volite scappare sta furia e che sia portato respet-
to a le cose vostre, decite ca so’ robbe de lo segnore Ca-
gliuso, ca no ve sarrà toccato no pilo».

Lo  simile  deceva  pe  le  massarie  che  trovava  pe  lo
cammino: tale che dovonca arrivavano le gente de lo re
trovavano na zampogna accordata, che tutte le cose che
scontravano l’era ditto ch’erano de lo segnore Cagliuso,
tanto, ch’essenno stracque d’addemmannare chiù, se ne
tornaro a lo re, decenno mare e munte de la recchezza
de lo segnore Cagliuso. La quale cosa sentenno lo re
promese no buono veveraggio a la gatta, si trattava sto
matremmonio e la gatta, fatto la navettola da ccà e da
llà, all’utemo concruse lo parentato.

E, venuto Cagliuso e consignatole lo re na grossa dote

Letteratura italiana Einaudi

149

Giovan Battista Basile - Lo cunto de li cunti

e la figlia, dapo’ no mese de feste disse ca ne voleva por-
tare la zita a le terre soie e, accompagnate da lo re fi’ a li
confine, se ne iette a Lommardia, dove pe conziglio de
la gatta comperaie na mano de territorie e de terre, che
se fece barone.

Ora mo Cagliuso, vedennose ricco a funno, rengra-
ziaie la gatta che non se pò dicere chiù, decenno ca da
essa reconosceva la vita e la grannezza soia da li buone
afficie suoie, che l’aveva fatto chiù bene l’arteficio de na
gatta che lo ’nciegno de lo patre e però poteva fare e sfa-
re de la robba e de la vita soia comme le pareva e piace-
va, dannole parola che comme fosse morta, da llà a cien-
to anne, l’averria fatto ’mbauzamare e mettere drinto a
na gaiola d’oro drinto la stessa cammara soia, pe tenere
sempre ’nanze all’uocchie la mammoria soia.

La gatta, che sentette sta spanfiata, non passaro tre
iuorne che, fegnennose morta, se stese longa longa drin-
to lo giardino. La quale cosa vedenno la mogliere de Ca-
gliuso gridaie: «O marito mio, e che desgrazia granne! la
gatta è morta!». «Ogne male vaga appriesso ad essa!»,
respose Cagliuso, «meglio ad essa c’a nuie». «Che ne
farrimmo?», leprecaie la mogliere. Ed isso: «Pigliala pe
no pede e iettala pe na fenestra!».

La  gatta,  che  sentette  sto  buono  miereto  quanno
manco  se  l’averria  magenato,  commenzaie  a  dicere:
«Chesta è l’a gran merzè de li peducchie che t’aggio leva-
to da cuollo? chesta è l’a mille grazie de le petacce che
t’aggie fatto iettare, che ’nce potive appennere le fusa?
chisto è lo cammio d’averete puosto ’n forma de ragno e
d’averete  sbrammato  dove  avive  l’allanca,  pezzente,
stracciavrache? che iere no sbrenzolato, sdellenzato,
spetacciato, perogliuso, spogliampise? cossì va, chi lava
la capo a l’aseno! và, che te sia marditto quanto t’aggio
fatto, ca non mierete che te sia sputato ’n canna! bella
gaiola d’oro che m’avive apparecchiata, bella sepetura
che m’avive consignata! và, sierve tu, stenta, fatica, suda

Letteratura italiana Einaudi

150

Giovan Battista Basile - Lo cunto de li cunti

ped avere sto bello premio! o negrecato chi mette lo pi-
gnato a speranza d’autro! disse buono chillo felosofo:
chi aseno se corca, aseno se trova! ’nsomma, chi chiù fa
manco aspetta. Ma bone parole e triste fatte ’ngannano
li savie e li matte».

Cossì decenno e capezzianno se pigliaie la via de fore
e, pe quanto Cagliuso co lo permone de l’omelità cercaie
alliccarela, non ce fu remmedio che tornasse arreto, ma,
correnno sempre senza votare mai capo dereto, deceva:

dio te guarda de ricco ’mpoveruto
e de pezzente quanno è resagliuto».

Letteratura italiana Einaudi

151

Giovan Battista Basile - Lo cunto de li cunti

LO SERPE
TRATTENEMIENTO QUINTO
DE LA IORNATA SECUNNA

Lo re de Starza Longa marita la figlia co no serpe e,
scopierto ch’era no bello giovane, l’ardette la spoglia. Is-
so, volenno rompere na vitriata pe foire, se roppe la ca-
po, né trovanno remmedio, la figlia de lo re lassa la casa
de lo patre e, ’ntiso da na vorpe lo secreto de sanare lo
’nnammorato, accide maliziosamente la vorpe e de lo
grasso suio e de varie aucielle ontanno lo giovane feruto,
ch’era figlio de no prencepe, le deventa marito.

Fu compatuta fore de muodo la scura gatta pe vederela
cossì male remunerata, si be ’nce fu perzona che disse ca se
poteva conzolare co l’avanzo e presa, non essenno sola, ca
ogge la sgratetudene è fatto male domesteco comme a lo
male franzese e lo crastone; essennoce dell’autre c’hanno
fatto e sfatto, conzomato la robba roinata la vita, pe servi-
re sta razza de sgrate e, quanno se tenevano ’mano autro
che gaiole d’oro, se destinano na sepetura a l’ospitale. Fra
chisto miezo, vedenno apparecchiata Popa pe parlare, fa-
cettero  selenzio,  mentre  essa  disse:  «Sempre  se  dette
l’ascia a lo pede chi cercaie troppo coriuso de sapere li fat-
te d’autro: comme ne pò fare testemonio lo re de Starza
Longa, che, pe mettere lo musso a la chelleta, sgarraie lo
filato de la figlia e roinaie lo nigro iennero che, dove era
venuto a sfracassare co la capo, restaie co la capo sfracas-
sata.

Ora, dice ch’era na vota na foretana, che desiderava
chiù d’avere no figlio che non desidera lo liticante la set-
tenza ’n favore, lo malato l’acqua fresca e lo tavernaro la
passata de lo percaccio; ma, pe quanto lo marito zappa-
va a iornata, mai arrevava a vedere la ferteletate che de-
sederava.

Ma, essenno iuto no iuorno lo poverommo a fare na

Letteratura italiana Einaudi

152

Giovan Battista Basile - Lo cunto de li cunti

fascina a la montagna e sciaravogliannola a la casa, nce
trovaie no bello serpetiello drinto a le frasche. La quale
cosa vedenno Sapatella, che cossì se chiammava la fore-
tana, iettato no gran sospiro disse: «Ecco ca pe fi’ a li
sierpe fanno li serpunchiole e io nasciette sbentorata a
sto munno co no guallaruso de marito, che, con tutto
che sia ortolano, non è da tanto de fare no ’nsierto». A le
quale parole respose lo serpe: «Pocca non puoie avere
figlie e tu pigliate a mene, ca farrai no buono appiello e
te vorraggio bene chiù de mamma».

Sapatella, che ’ntese parlare a no serpe, appe a spire-
tare; ma fatto armo le disse: «Quanno mai ped autro, pe
ssa amorevolezza toia io me contento d’azzettarete com-
me si fusse sciuto da lo denucchio mio». E cossì, consi-
gnatole no pertuso de la casa pe connola, le deva a ma-
gnare de chello che aveva co la chiù granne affezzione
de lo munno.

E, crescenno de iuorno ’n iuorno, comme fu fatto
granneciello disse a Cola Matteo, lo foretano che teneva
pe messere: «O tata, io me voglio ’nzorare». «De gra-
zia», disse Cola Matteo, «trovarrimmo n’autra serpe
comm’a tene e farrimmo sta lega de poteca». «Che ser-
pe?», respose lo serpetiello, «eramo fatte tutte uno co le
vipere e li scorzune? ben se pare ca sì n’Antuono e fai
d’ogne erva fascio! io voglio la figlia de lo re e perzò vat-
tenne a sta medesema pedata e cerca a lo re la figlia e dì
ca la vole no serpe».

Cola Matteo, che ieva a la bona né se ’ntenneva trop-
po de sti votta-varrile, iette semprecemente a lo re e le
facette la ’masciata decenno: «‘Masciatore non porta pe-
na, si no mazze quanto la rena. Ora, sacce ca serpe vole
figliata pe mogliere; perzò vengo comme ortolano a ve-
dere si potesse fare no ’nsierto de no serpe co na palom-
mella».

Lo re, che canoscette a lo naso ch’era no vozzacchio-
ne, pe levaresillo da cuollo disse: «Và, dì a sto serpe che

Letteratura italiana Einaudi

153

Giovan Battista Basile - Lo cunto de li cunti

si me farrà li frutte de sto parco tutte d’oro io le darrag-
gio figliama» e, fattose na gran risata, le dette lecienzia.
Ma, dato Cola Matteo la resposta a lo serpe, isso le
disse: «Và crai matino e aduna tutte l’ossa de frutte che
truove pe la cetate e ne semmena lo parco, ca vedarrai
perne ’nfilate a lo iunco».

Cola Matteo, ch’era fatto a la storza né sapeva lepre-
care né contradire – comme lo Sole co le ienestre d’oro
scopaie le monnezze de l’ombre da li campe adacquate
da  l’Arba  –  ’nfilatose  na  sporta  a  lo  vraccio  iette  de
chiazza ’n chiazza adonanno tutte l’ossa che trovaie, de
perzeca de gresommola d’alberge de visciole e de quan-
te ’nevinole ed arille trovaie pe le strate. E, iuto a lo par-
co, le semmenaie, comme aveva ditto lo serpe, che ’n
ditto ’n fatto sguigliaro e fecero li troncune de le chian-
te, le frunne, li shiure e li frutte tutte d’oro lampante,
che lo re vedenno tale cosa iette ’n estrece de stopore e
pampaniaie de preiezza.

Ma, essenno mannato Cola Matteo da lo serpe a cer-
care a lo re la prommessa. «Adaso li cuorpe», disse lo re,
«ca voglio n’autra cosa, si vole figliama: e che faccia tut-
te le mura e lo suolo de lo parco de prete preziose».

E, referuto sta cosa da lo parzonaro a lo serpe, isso le
respose: «Và crai matino e, adonanno tutte le graste che
truove pe la terra, iettale pe le strate e pe le mura de lo
parco, ca volimmo arrivare sto zuoppo».

E Cola Matteo – comme la Notte ped avere fatto spal-
la a li mariuole have l’ausilio e va raccoglienno le sarci-
nole de li crepuscole da lo cielo – pigliatose no cuofano
sotta tetilleco commenzaie a ire adunanno graste d’ar-
ciulo, piezze de tieste e de coperchiole, funne di pignate
e de tiane, urle de scafareie, maneche de lancelle, lavre
de cantaro, arresediannone quante locernelle rotte, gra-
ste spezzate, fesine sesete e quante frantumme de roagne
trovaie pe la via. E, fattone chello che aveva ditto lo ser-
pe, se vedde lo parco mautonato de smeraude e cauce-

Letteratura italiana Einaudi

154

Giovan Battista Basile - Lo cunto de li cunti

donie, ’ntonacato de robine e carvunchie, che lo lostrore
sequestrava la vista drinto li magazzene dell’uocchie e
chiantava la maraveglia drinto a li territorie de li core.

A lo quale spettacolo restaie lo re tutto de no piezzo,
e non sapeva che l’era socciesso; ma, fattole dire n’autra
vota lo serpe che l’attennesse la parola, lo re respose:
«Quanto s’è fatto è zubba, si non me fa deventare sto
palazzo tutto d’oro». E Cola Matteo, referuto st’autro
crapiccio de lo re a lo serpe, lo serpe le disse: «Và e pi-
glia no fascio d’erve deverze e ugnene le pedamente de
lo palazzo, ca vedarrimmo de contentare sta regnola».

Cola Matteo a lo stisso punto se fece na grossa map-
pata de foglia molle de rapestelle d’altille de porchiac-
che d’arucole e de cerefuoglie e, fattone n’onzione a lo
pede de lo palazzo, se vedde subeto tutto stralucere,
comme a pinolo ’naurato da fare vacoare le povertà a
ciento case stetecute da la fortuna.

E, tornato lo foretano a nomme de lo serpe a fare
’stanzia pe la mogliere, lo re, vedennose stagliate li pas-
se, chiammaie la figlia e le disse: «Grannonia mia, io pe
delleggiare no marito che te voleva aggio cercato patte
che me pareva ’mpossibele che se potessero comprire;
ma, vedennome arrivato e obrecato non saccio comme,
te prego, si sì figlia benedetta, che me facce mantenere
la fede e che te contiente de chello che vole lo Cielo ed
io so’ costritto de fare». «Fà chello che te piace, tata
’gnore mio», respose Grannonia, «ca no sciaraggio na
iota da lo volere tuio».

’Ntiso chesto, lo re disse a Cola Matteo che facesse
venire lo serpe, lo quale, sentuto la chiammata, ’ncoppa
a no carro tutto d’oro tirato da quatto lefante d’oro se
ne venne a la corte. Ma dovonca passava sfrattavano at-
terrute le gente, vedenno no serpe accossì gruosso e spa-
ventuso fare lo spassiggio pe la cetate ed, arrivato ’m pa-
lazzo, tremmaro comme a iunco ed ammarciaro tutte li
cortesciane, che non ce restaro manco li guattare, e lo re

Letteratura italiana Einaudi

155

Giovan Battista Basile - Lo cunto de li cunti

e la regina se ’ncaforchiaro pe lo iaio drinto a na camma-
ra; sulo Grannonia stette sauda sauda e, benché lo patre
e la mamma gridasse: «Fuie, sbigna Grannonia! sarvate
Rienzo!», essa non se voze scazzecare mollica decenno:
«Perché voglio foire da lo marito che m’avite dato?».

Ma, trasuto lo serpe a la cammara, afferraie pe miezo
co la coda a Grannonia e le dette na vranca de vase, che
lo re ne fece na quatra de vierme e si lo ’nsagnave non ne
sceva sango: e, portatosella drinto n’autra cammara, fece
serrare la porta e scotolanno lo cuoiero ’nterra deventaie
no bellissimo giovane c’aveva na capo tutta ricce d’oro e
coll’uocchie te affattorava, lo quale, abbracciato la zita,
couze le primme frutte de l’ammore suio.

Lo re, che vedde ’ncaforchiare lo serpe co la figlia e
chiudere la porta, disse a la mogliere: «Lo cielo faccia
pace a chella bon’arma de figliama, ca è iuta senz’autro e
chillo marditto serpe ne l’averrà scesa comme a veluoc-
ciolo d’uovo» e, mettenno l’uocchie pe lo pertuso de la
chiavatura, voze vedere che cosa n’era fatto.

Ma, visto la stremata grazia de chillo giovane e la spo-
glia de serpe c’aveva lassata ’n terra, dato no cauce a la
porta trasettero drinto e, pigliato chella pella, la iettaro a
lo fuoco, facennola abrosciare.

La quale cosa vedenno chillo giovane gridaie: «Ah,
cane renegate, me l’avite fatta!» e straformatose a na pa-
lomma e trovato pe foire le vitriate a le fenestre, tanto
’nce tozzaie co la capo pe fi’ che le roppe, ma ne scette
conciato de manera che no le restaie parte de la cataroz-
zola sana. Grannonia, che se vedde a no punto contenta
e negra, felice e sbentorata, ricca e pezzente, sciccanno-
se la facce se lamentaie co lo patre e co la mamma de sta
’ntrovolata de gusto, de sta ’ntossecata de docezza e de
sta sgarrata de sciorte; li quale se scusattero che non
pensaro de fare male.

Ma essa – gualiannose ficché scette la Notte ad allom-
mare lo catafarco de lo Cielo pe le pompe fonerale de lo

Letteratura italiana Einaudi

156

Giovan Battista Basile - Lo cunto de li cunti

Sole – comme vedde corcate tutte, pigliatose tutte le
gioie che teneva a no scrittorio, se ne scette pe na porta
fauza, co penziero de cercare tanto ficché trovasse lo be-
ne che aveva perduto e, sciuta fore de la cetate guidata
da lo raggio de la luna, trovaie na vorpe, la quale le disse
se voleva compagnia. E Grannonia le respose: «Me ne
fai piacere, commare mia, ca non so’ troppo pratteca de
lo paese».

E cossì, camminanno, arrivaro a no vosco, dove l’ar-
vole, ioquanno comm’a peccerille, facevano casarelle pe
’nce accovare l’ombre, ed, essenno oramaie stracque de
lo cammino, volennose arreposare se retiraro a lo co-
pierto de le frunne, dove na fontana ioquava a carnevale
co l’erva fresca, scarrecannole aduosso l’acqua a lancel-
le; e, corcatose ’ncoppa no matarazzo d’erva tennerella,
pagaro lo dazio de repuoso che devevano a la Natura pe
la mercanzia de la vita, né se scetaro mai ficché lo Sole
non dette signo co lo solito fuoco a marinare ed a corrie-
re che potevano secotare lo cammino loro.

E, scetate che foro, se fermaro ancora no buono piez-
zo  a  sentire  lo  cantare  de  varie  aucielle,  mostranno
Grannonia no gusto granne de sentire lo vernoliare che
facevano. La quale cosa vista la vorpe, le disse: «Autro
tanto piacere senterrisse ’ntennenno chello che diceno,
comme lo ’ntenno io». A ste parole Grannonia, perché
le femmene hanno cossì pe natura la curiositate comme
le chiacchiare, pregaie la vorpe a direle chello che aveva
sentuto a lo lenguaggio de l’aucielle.

Ed essa, dapo’ fattose pregare no buono piezzo pe
guadagnare maggiore curiosità a chello che doveva con-
tare, disse che chille aucielle trascorrevano fra loro de na
desgrazia soccessa a lo figlio de lo re, lo quale, essenno
bello comme a no fato, pe non avere voluto dare sfazio-
ne a le sfrenate voglie de n’orca mardetta, l’era stata da-
ta na mardezzione: che fosse transformato ’n serpe pe
sette anne e che già era vecino a fornire lo tiempo quan-

Letteratura italiana Einaudi

157

Giovan Battista Basile - Lo cunto de li cunti

no, ’nammoratose de na figlia de re, se ne steva co la zita
drinto na cammara ed aveva lassato lo cuoiero ’n terra,
ma lo patre e la mamma de la zita, troppo curiuse, l’ave-
vano abbrusciato la spoglia; lo quale, foienno ’n forma
de na colomma, a lo rompere na vitriata pe scire da na
fenestra, s’era sfracassato de manera ch’era desperato da
miedece.

Grannonia, che sentette parlare dell’aglie suoie, de-
mannaie la primma cosa di chi era figlio sto prencepe e
si ’nc’era speranza de remmedio a lo male suio; e la vor-
pe respose ca chille aucielle avevano ditto ch’era lo patre
suio lo re de Vallone Gruosso e che non c’era autro se-
creto pe appilare le pertose de la capo soia, azzò non se
ne scesse l’arma, che ontare le ferite co lo sango de l’au-
cielle stisse c’avevano contato sto fatto.

Grannonia, a ste parole, se ’ngenocchiaie ’nante la
vorpe, pregannola a farele st’utele, de pigliarele chille
aucielle pe cacciarene lo sango, che averriano spartuto
da buone compagne lo guadagno. «Chiano», disse la
vorpe, «aspettammo la notte e, come l’aucielle s’amma-
sonano, lassa fare a mammata, ca saglio ’ncoppa all’ar-
volo e ne le scervecchio uno ped uno».

Cossì, passato tutto lo iuorno mo parlanno de la bel-
lezza de lo giovane mo de l’errore de lo patre de la zita
mo de la desgrazia soccessa, trascorrenno trascorrenno
passaie lo iuorno e la Terra spase no gran cartone nigro
pe raccogliere la cera da le ’ntorcie de la Notte. La vor-
pe, comme vedde appapagnate l’aucielle ’ncoppa a li
ramme, se ne sagliette guatto guatto e ad uno ad uno ne
piuziaie quante golane, cardille, reille, froncille, galline
arcere, coccovaie, paposce, marvizze, lecore, cestarelle e
pappamosche erano ’ncoppa a l’arvole ed accisole mese-
ro lo sango drinto a no fiaschetiello che portava la vorpe
pe refrescarese pe la via. Grannonia pe lo prieio non
toccava pede ’n terra, ma la vorpe le disse: «Oh che alle-
grezza ’n suonno, figlia mia! tu non haie fatto niente, si

Letteratura italiana Einaudi

158

Giovan Battista Basile - Lo cunto de li cunti

non haie ancora lo sango mio pe fare crapiata co chillo
de l’aucielle!» e, ditto chesto, se mise a foire.

Grannonia, che vedde derropato le speranze soie, re-
corze a l’arte de le femmene, ch’è l’astuzia e la losenga,
decennole: «Commare vorpe, averrisse ragione de sarva-
rete la pella quanno io non te fosse tanto obrecata e
quanno non se trovassero autre vurpe a lo munno; però,
mentre saie quanto te devo e saie ancora ca non manca-
no pare toie pe sse campagne, te puoie assecurare de la
fede mia e non fare comme la vacca co dare de pede a la
tina mo che l’haie chiena de latte. Hai fatto e fatto e mo
te pierde a lo meglio! fermate, crideme ed accompagna-
me a la cetate de sto re, ca me accatte pe schiava».

La  vorpe,  che  non  se  credeva  mai  che  se  trovasse
quinta essenza vorpina, se trovaie vorpinata da na fem-
mena, perché, accostatose a camminare co Grannonia,
non appero date cinquanta passe ch’essa le ’nzertaie na
mazzata co lo vastone che portava e le dette a la chiri-
coccola  de  manera  che  subeto  ne  pigliaie  lo  sango,
refonnennolo a lo fiaschetiello.

E, commenzato a toccare de pede, arrivaie a Vallone
Gruosso, dove, abbiatose verzo lo palazzo riale, fece
’ntennere a lo re ch’era venuta pe sanare lo prencepe.
Lo re, fattola venire a la presenzia soia, se maravigliaie
de vedere na figliola prommettere chello che n’avevano
potuto fare li meglio miedece de lo regno suio; puro,
perché lo tentare non noce, disse ch’era de gusto granne
vederene la sperienzia. Ma Grannonia leprecaie: «S’io
ve faccio vedere l’effetto che desiderate, voglio che me
prommettite de daremillo pe marito».

Lo  re,  che  teneva  lo  figlio  pe  muorto,  le  respose:
«Quanno tu me lo darrai libero e sano, io te lo darraggio
sano e libero, che n’è gran cosa dare no marito a chi me
dace no figlio!».

E cossì iute a la cammara de lo prencepe, non cossì
priesto l’appe ontato co chillo sango che se trovaie com-

Letteratura italiana Einaudi

159

Giovan Battista Basile - Lo cunto de li cunti

me n’avesse avuto mai male. E Grannonia, comme ve-
dette lo prencepe forte e gagliardo, disse a lo re che l’at-
tennesse la parola e lo re, votatose a lo figlio, disse: «Fi-
glio  mio,  già  te  sì  visto  muorto  ed  io  te  vego  vivo  e
manco lo creo. Però, avenno promisso a sta giovane si te
sanava che tu le fusse marito, già che lo cielo t’ha fatto la
grazia, famme comprire sta ’mprommessa, pe quanto
ammore me puorte, pocca è necessità de gratetudene
pagare sto debeto».

A ste parole respose lo prencepe: «Signore mio, vor-
ria avere tanta libertate a le boglie meie pe dareve sfazio-
ne quanto ammore ve porto; ma trovannome ’mpegnato
de parola ad autra femmena, né vui conzenterrite che io
rompa la fede, né sta giovane me conzigliarrà che io fac-
cia sto tuorto a chi voglio bene, né io pozzo mutare pen-
ziero». Grannonia sentuto chesto appe no gusto ’ntrin-
seco, che non se porria dicere, vedennose viva drinto a
la mammoria de lo prencepe; e, fatto na tenta de carmo-
sino a la facce, disse: «Quanno io facesse contentare sta
giovane amata da vui che me cedesse sta partita, non te
chiegarrisse a le boglie meie?».

«Non sarrà mai», respose lo prencepe, «che io scache
la bella ’magene de l’amanza mia da chisto pietto! o che
me faccia conserva de l’ammore suio o che me dia cassia
tratta, sempre sarraggio de na stessa voglia, de no stisso
penziero e me porria vedere ’m pericolo de perdere lo
iuoco a la tavola de la vita, che io non farraggio mai né
sto cavalletto né sto trucco!».

Grannonia, non potenno chiù stare drinto le pastore
de lo fegnemiento, se le scoperze pe chella che era, poc-
ca la cammara serrata tutta pe le ferite de la capo e lo ve-
derela stravestuta non ce l’aveva fatto canoscere e lo
prencepe, recanosciutola, subeto l’abbracciaie co no
giubelo da stordire, decenno a lo patre la perzona che
era e chello ch’aveva patuto e fatto ped essa; e, mannan-
no a chiammare lo re e la regina de Starza Longa, de bo-

Letteratura italiana Einaudi

160

Giovan Battista Basile - Lo cunto de li cunti

na commegna fecero lo matremmonio, pigliannose so-
pra tutto grannissimo sfizio de lo corrivo de la vorpe,
concrodenno all’utemo dell’utemo c’

a li guste d’Ammore
fu sempre connemiento lo dolore’.

Letteratura italiana Einaudi

161

Giovan Battista Basile - Lo cunto de li cunti

L’ORZA
TRATTENEMIENTO SESTO
DE LA IORNATA SECUNNA

Lo re de Rocca Aspra vo’ pigliare la figlia pe moglie-
re; chella, pe astuzia de na vecchia, se cagna ’n forma
d’orza e fuie alle serve e, venendo ’n mano de no pren-
cepe, la vede ne l’aspetto propio drinto no giardino, do-
ve se faceva la testa e se ne ’nammora; dapo’ varie suc-
ciesse scoperta pe femmena le deventa mogliere.

Tutto lo cunto che disse Popa fece ridere a schiattariello
le femmene; ma dove se trattaie de la malizia lloro, ba-
stante a coffiare na vorpe, lloco avettero a crepare pe li
fianche de lo riso. E veramente la femmena ha le malizie
comm’a granatelle ’nfilate a ciento p’ogne capillo de la ca-
po: la fraude l’è mamma, la buscia nutriccia, la losenga
maestra, lo fignemiento conziglio e lo ’nganno compagno,
che bota e revota l’ommo comme le piace. Ma, tornanno
ad Antonella, che s’era ’ngarzapelluta pe parlare, la quale,
stata no poco sopra de sé, comme se pigliasse mostra de li
penziere, cossì dicette: «Disse buono chillo sapio, ca non
se pò a commannamiento de fele obedire de zuccaro: deve
l’ommo commannare cose iuste de mesura pe trovare obe-
dienzia agghiustata de piso; dall’urdene che non comme-
neno  nasceno  le  resistenze  che  non  s’agghiustano,
comm’appunto soccesse a lo re de Rocc’Aspra, che, pe cer-
care na cosa ’ndebeta a la figlia, le deze causa de fuiresen-
ne, a riseco de perdere lo ’nore e la vita.

Ora, dice che era na vota lo re de Rocc’Aspra, che
aveva pe mogliere la mamma de la stessa bellezza, la
quale, a la meglio carrera dell’anne, cascaie da lo cavallo
de la sanetate e se roppe la vita. Ma, ’nante che se stotas-
se la cannela de la vita a lo ’ncanto dell’anne, se chiam-
maie lo marito e le disse: «Io saccio ca sempre m’haie
amato svisciolatamente; perzò mostrame a la fonnareglia

Letteratura italiana Einaudi

162

Giovan Battista Basile - Lo cunto de li cunti

dell’anne mieie l’accoppatura de l’ammore tuio, promet-
tennome de non te ’nzorare maie se non truove n’auta
femmena bella comme so’ stata io, autamente te lasso na
mardezzeione a zizze spremmute e te ne portarraggio
odio pe ’nfi’ all’auto munno».

Lo re, che le voleva bene ’nfi’ ncoppa l’astraco, sen-
tenno st’utema volontà scappai a chiagnere e pe no piez-
zo non potte responnere na parola mardetta. All’utemo,
scomputo de trevoliare, le disse: «Ch’io voglia sapere
chiù de mogliere, ’nanze me schiaffa gotta, ’nanze me sia
data lanzata catalana, ’nanze sia fatto comm’a Starace.
Bene mio, scordatello, non credere a suonne ch’io pozza
mettere ammore ad autra femmena! tu fuste la ’ncigna-
tura de l’affezzione mia, tu te ne portarraie le stracce de
le boglie meie». Mentre isso diceva ste parole, la povera
giovane, che faceva lo racano, strevellaie l’uocchie e
stennecchiaie li piede.

Lo re, che vedde spilata Patria, spilaie le cannelle
dell’uocchie e fece no sbattetorio e no strillatorio che
’nce  corze  tutta  la  corte,  chiammanno  lo  nomme  de
chella bon’arma, iastemmanno la Fortuna che ’nce l’ave-
va levata e, tirannose la varva, ne ’ncacava le stelle che
l’avevano mannato sta desgrazia.

Ma, perché voze fare comm’a chillo: doglia de guveto
e de mogliere, assaie dole e poco tene, doie, una a la fossa
e n’autra a la cossa, non era ancora sciuto la Notte a la
chiazza d’arme de lo cielo a pigliare mostra de li sporte-
gliune, quanno accomenzaie a fa’ li cunte co le deta:
«Ecco morta moglierema pe mene ed io resto vidolo e
negrecato, senz’autra speranza de vedere si no sta negra
figlia che m’ha lassato. Perzò sarà necessario procurare
de trovare cosa a proposito pe farence no figlio mascolo.
Ma dove dongo de pizzo? dove ashio na femmena spic-
cecata a le bellezze de moglierema, s’ogni autra pare na
scerpia a fronte ad essa? ora lloco te voglio! dove ne
truove n’autra, co lo spruoccolo? dove ne cirche n’autra

Letteratura italiana Einaudi

163

Giovan Battista Basile - Lo cunto de li cunti

co lo campaniello? si Natura fece Nardella, che sia ’n
grolia!, e po’ roppe la stampa? ohimè, a che laberinto
m’ha puosto, a che fiscole la prommessa che l’aggio fat-
ta! ma che? io ancora non aggio visto lo lupo e fuio?
Cercammo, vedimmo e ’ntennimmo: è possibele che
non ce vole essere autr’asena a la stalla de Nardella? è
possibele che voglia essere perduto lo munno pe mene?
’nce sarrà fuorze la scaienza, la sporchia de le femmene?
o se ne sarrà perduto la semmenta?».

Cossì dicenno fa subeto iettare no banno e comman-
namiento, da parte de mastro Iommiento, che tutte le
femmene belle de lo munno venessero a la preta parago-
ne de la bellezza, ca se voleva pigliare la chiù bella pe
mogliere e dotarela de no regno. La quale cosa essenno-
se sparza pe tutto, non ce fu femmena a l’univerzo che
non venesse a tentare la sciorte soia, non ce restaie scer-
pia, pe scorciata che fosse, che non se mettesse ’n dozza-
na, perché comme se tocca sto tasto de la bellezza non
c’è gliannola che se dia venta, non c’è orca marina che
ceda: ogne una se picca, ogne una ne vo’ la meglio! e si
lo schiecco le dice lo vero ’ncorpa lo vrito, che non fa
naturale, e l’argiento vivo, ch’è puosto a la storza.

Ora mo, essenno chiena la terra de femmene, lo re fa-
cennole mettere a filo se mese a passiare, comme fa lo
Gran Turco quanno trase a lo Serraglio pe scegliere la
meglio preta de Genoa pe affilare lo cortiello Damaschi-
no; e ienno e venenno da coppa a bascio comm’a scigna
che mai abbenta e schiudenno e squatranno chesta e
chella, una le pareva storta de fronte, una longa de naso,
chi larga de vocca, chi grossa de lavra, chesta longa cia-
vana, chella corta male cavata, chi troppo ’mbofonuta,
chi sopierchio spepoliata; la spagnola no le piaceva pe lo
colore crepato, la napoletana no le deva a lo ’more pe le
stanfelle co le quale cammina, la todesca le pareva fred-
da e ielata, la franzese troppo cellevriello sbentato, la ve-
neziana na conocchia de lino co li capille cossì iancacce.

Letteratura italiana Einaudi

164

Giovan Battista Basile - Lo cunto de li cunti

All’utemo dell’utemo, chi pe na cosa e chi pe n’autra,
ne le mannaie tutte co na mano ’nante e n’autra dereto;
e vedenno ca tante belle facce erano resciute a garzetta,
resoluto de strafocarese deze de pietto a la propria figlia,
decenno: «Che vao cercanno Maria pe Ravenna, si Pre-
ziosa figliama è fatta a na medesema stampa co la mam-
ma? aggio sta bella facce drinto la casa e la vao cercanno
’n culo a lo munno?».

E fatto ’ntennere sto penziero a la figlia, n’appe na
’nfruata e na lengoriata che lo cielo te lo dica pe mene.
Lo re tutto ’nfuriato le dicette: «Vascia ssa voce e schiaf-
fate sta lengua dereto, resorvennote stasera de fare sto
nudeco  matremoniale,  autramente  lo  manco  piezzo
sarrà l’arecchia!».

Preziosa, sentuta sta resoluzione, se retiraie drinto la
cammara soia e trivolanno sta mala sciorte non se lassaie
zervola sana; e, stanno a fare sto nigro viseto, venne arri-
vanno na vecchia che la soleva servire d’argentata, la
quale, trovannola chiù da chillo munno che da chisto e
sentuto la causa de lo dolore suio, le disse: «Stà de buon
armo, figlia mia, non te disperare, ca a ogne male ’nc’è
remmedio, fore ch’a la Morte. Ora siente: comme patre-
to stasera avenno dell’aseno vo’ servire pe stallone e tu
miettete sto spruoccolo ’n mocca, perché subeto deven-
tarrai n’orza; e tu sfratta, ca isso, pe la paura, te lassarrà
foire e vattenne deritto a lo vosco, dove lo cielo t’ha sar-
vata la ventura toia. E quanno vuoi parere femmena,
comme sì e sarrai sempre, e tu levate lo spruoccolo da
vocca ca tornarrai a la forma de ’mprimma».

Preziosa, abbracciata la vecchia e fattole dare no buo-
no mantesinato de farina e de felle de presutto e de lar-
do, ne la mannaie; e – commenzanno lo Sole comm’a
pottana falluta a cagnare quartiero – lo re fece venire li
vottafuoche e, commitanno tutte le signure vassalle, fece
na festa granne; e comme appero fatto cinco o sei ora de
catubba se messero a tavola e, mazzecato fore de misura,

Letteratura italiana Einaudi

165

Giovan Battista Basile - Lo cunto de li cunti

se ieze a corcare. E, chiamanno la zita a portare lo qua-
tierno pe saudare li cunte amoruse, essa, puostose lo
spruoccolo ’n mocca, pigliaie la figura de n’urzo terribe-
le e le ieze ’n contra. Lo quale, atterruto de sta marave-
glia s’arravogliaie drinto a li matarazze, da dove manco
pe la matina cacciaie la catarozzola.

Tra tanto Preziosa se ne scette fora e toccaie a la vota
de no vosco – dove facevano monopolio l’ombre, com-
me potessero, a le ventiquattro ore, fare quarche aggra-
vio a lo Sole – dove se stette co la doce converzazione
dell’autre animale, ficché venne a caccia a chille paise lo
figlio de lo re de Acqua Corrente, lo quale, vedenno
st’orza, appe a morire ciesso. Ma adonatose ca st’anima-
le, tutto coccioliannose e menanno la coda comm’a cac-
ciottella, le ieva ’ntuorno, pigliaie armo e facennole ca-
rizze, decennole cucce cucce, misce misce, ti ti, rucche
rucche, cicco palù, ense ense, se lo portaie a la casa orde-
nanno che lo covernassero comme la perzona propria,
facennola mettere drinto a no giardino a canto lo palaz-
zo riale, pe poterela vedere, sempre che voleva, da na fe-
nestra.

Ora, essenno sciute tutte le gente de la casa e restato
sulo lo prencepe, s’affacciaie pe vedere l’orza e vedde
che  Preziosa,  pe  covernarese  li  capille,  levatose  lo
spruoccolo da la vocca se pettenava le trezze d’oro. Pe la
quale cosa, vedenno sta bellezza fore de li fore appe a
strasecolare de lo stopore e, derropatose pe le scale, cor-
ze a lo giardino. Ma Preziosa, addonatase de l’agguaito,
se schiaffaie lo spruoccolo ’n mocca e tornaie comm’era.
Lo prencepe, sciso a bascio e non trovanno chello che
aveva visto da coppa, restaie cossì ammisso pe lo corrivo
che puostose a na granne malanconia ’n quatto iuorne
scapezzaie malato, decenno sempre: «Orza mia, orza
mia!».

La mamma, che sentie sto taluorno, se ’magenaie che
l’orza l’avesse fatto quarche male trattamiento e dette

Letteratura italiana Einaudi

166

Giovan Battista Basile - Lo cunto de li cunti

ordene  che  fosse  accisa.  Ma  li  serveture,  ch’erano
’nnammorate de la domestechezza de l’orza, che se face-
va amare da le prete de la via, avenno compassione de
farene na chianca la portaro a lo vosco, referenno a la re-
gina ca n’avevano cacciate li picciole.

La quale cosa venuto a l’arecchie de lo prencepe fece
cose da non se credere ed, auzatose da lo lietto, voze fa-
re mesesca de li serveture; da li quale sentuto comme
passava lo negozio se mese pe muorto a cavallo e tanto
cercaie e giraie, che, trovato l’orza, la carriaie de nuovo a
la casa e postola drinto a na cammara le disse: «O bello
muorzo de re, che staie ’ncaforchiato drinto sta pella! o
cannela d’ammore, che staie ’nchiusa drinto sta lanterna
pelosa! a che fine fareme sti gatte-felippe, pe vedereme
sparpatiare e iremenne de pilo ’m pilo? io moro allanca-
to, speruto ed allocignato pe ssa bellezza e tu ne vide li
testemonie  apparente,  ca  io  so’  arredutto  ’n  tierzo
comm’a vino cuotto, ca n’aggio si no l’uosso e la pella,
ca la freve me s’è cosuta a filo duppio co ste vene. Perzò
auza la tela de sso cuoiero fetuso e famme vedere l’appa-
rato de sse bellizze, leva leva le frunne da coppa sso
sportone e famme pigliare na vista de ssi belle frutte; au-
za sso portiero e fà trasire st’uocchie a bedere la pompa
de le meraviglie! chi ha puosto a na carcere tessuta de
pile n’opera cossì liscia? chi ha serrato drinto no scrigno
de cuoiero cossì bello tesoro? famme vedere sso mostro
de grazie e pigliate ’m pagamiento tutte le voglie meie,
bene mio, ca lo grasso de ss’orza pò schitto remmediare
a l’attrazione de nierve ch’io tengo!».

Ma dapo’ ditto e ditto, visto ca iettava ’m pierdeto le
parole, tornaie a schiaffarese drinto a lo lietto e le venne
accossì spotestato azzedente che li miedece fecero male
pronosteco de li fatte suoie. La mamma, che n’aveva au-
tro bene a lo munno, sedutase a no lato de lo lietto, le
disse: «Figlio mio, dove nasce tanta crepantiglia? che
omore  malenconeco  t’è  pigliato?  tu  sì  giovane,  tu  sì

Letteratura italiana Einaudi

167

Giovan Battista Basile - Lo cunto de li cunti

amato, tu sì granne, tu sì ricco: che te manca, figlio mio?
parla: pezzente vregognuso porta la tasca vacante. Si vuoi
mogliere, tu sciglie ed io ’ncaparro, tu piglia io pago.
Non vide tu ca lo male tuio è male mio? a te sbatte lo
puzo, a me lo core; tu co la freve a lo sango, io co l’azze-
dente a lo cellevriello, n’avenno autra pontella de la vec-
chiezza mia ch’a tene. Perzò stamme allegramente ped
allegrare sto core e non vedere negrecato sto regno, ter-
rafinata sta casa e carosa sta mamma».

Lo prencepe, sentuto ste parole, disse: «Nesciuna co-
sa me pò conzolare si no la vista dell’orza. Però, si me
volite vedere sano, facitelo stare a sta cammara, né vo-
glio che autro me coverna e faccia lo lietto e me cocina,
se no essa medesema, che senz’autro, co sto gusto, sar-
raggio sano ’n quatto pizzeche».

La mamma, si be’ le parze no spreposeto che l’orza
avesse da fare lo cuoco e lo cammariero e dubetaie che
lo figlio frenetecasse, puro, pe contentarelo, la fece veni-
re. La quale, arrivato a lo lietto de lo prencepe, auzaie la
granfa e toccaie lo puzo de lo malato, che fece sorreiere
la regina, penzanno ad ora ad ora che l’avesse a sciccare
lo naso.

Ma, lo prencepe decenno all’orza: «Chiappino mio,
non me vuoie cocinare e dare a magnare e covernare?»,
essa vasciai la capo mostranno d’azzettare lo partito. Pe
la quale cosa la mamma fece venire na mano de galline e
allommare lo fuoco a no focolaro drinto a la stessa cam-
mara e mettere acqua a bollere e l’orza, dato de mano a
na gallina, scaudatola la spennaie destramente e, sben-
tratola, parte ne ’mpizzaie a no spito e parte ne fece no
bello ’ngrattinato, che lo prencepe, che non ne poteva
scennere lo zuccaro, se ne leccaie le deieta e, comme ap-
pe fornuto de cannariare, le deze a bevere co tanta gra-
zia che la regina la voze vasare ’n fronte.

Fatto chesso, e sciso lo prencepe a fare la preta para-
gone de lo iodizio de li miedece, l’orza fece subito lo

Letteratura italiana Einaudi

168

Giovan Battista Basile - Lo cunto de li cunti

lietto e, corza a lo giardino, cogliette na bona mappata
de rose e shiure de cetrangolo e ’nce le sparpogliaie pe
coppa, tanto che la regina disse che st’orza valeva no tre-
soro, e c’aveva no cantaro de ragione lo figlio de volere-
le bene.

Ma lo prencepe, vedenno sti belle servizie, ionze esca
a lo fuoco e se primma se conzomava a dramme mo se
strodeva a rotola e disse a la regina: «Mamma, ’gnora
mia, si non dongo no vaso a st’orza, m’esce lo shiato!».
La regina, che lo vedeva ashevolire, disse: «Vasalo, vasa,
bell’anemale mio, non me lo vedere speruto sto povero
figlio!».

Ed accostatose l’orza, lo prencepe pigliatola a pezze-
chille non se saziava de vasarela e, mentre stevano mus-
so a musso, non saccio comme scappaie lo spruoccolo
da vocca a Preziosa e restaie fra le braccia de lo prence-
pe la chiù bella cosa de lo munno. Lo quale, stregnenno-
la co le tenaglie ammorose de le braccia, le disse: «‘Nn-
cappaste sciurolo, non me scappe chiù senza ragione
veduta!».

Preziosa, refonnenno lo colore de la vregogna a lo
quatro de la bellezza natorale, le disse: «Già songo a le
mano toie, siate arrecommannato lo ’nore mio e spacca
e pesa e botame dove vuoie». E, demannato da la regina
chi fosse sta bella giovane e che cosa l’avesse arredotta a
sta vita sarvateca, essa contaie pe lo filo tutta la storia de
le desgrazie soie; pe la quale cosa la regina, laudannola
de bona e ’norata fegliola, disse a lo figlio che se conten-
tava che le fosse stata mogliere. E lo prencepe, che non
desederava autra cosa a sta vita, le dette subeto la fede
ed essa, benedecennole ’n cocchia, fece sto bello ’ncra-
sto co feste e lommenarie granne e Preziosa faceva scan-
naglio a la velanza de lo iodizio omano che

chi fa bene sempre bene aspetta».

Letteratura italiana Einaudi

169

Giovan Battista Basile - Lo cunto de li cunti

LA PALOMMA
TRATTENEMIENTO SETTIMO
DE LA IORNATA SECUNNA

No prencepe, pe na iastemma datole da na vecchia,
corze gran travaglio, lo quale se fece chiù peo pe la mar-
dezzione de n’orca; a la fine pe ’nustria de la figlia de
l’orca passa tutte li pericole e se accasano ’nsiemme.

>Arrivato a lo rumme e busse sto cunto de Antonella,
che fu a viva voce laudato pe bello e graziuso e de granne
assempio pe na figlia ’norata, Ciulla, a chi veneva la bene-
ficiata d’asseconnare, cossì decette: «Chi nasce da prence-
pe, non deve fare cosa da verrillo. L’ommo granne non de-
ve dare male essempio a li chiù basce, che dall’aseno chiù
gruosso ’mpara de manciare la paglia lo picciolo: che non è
maraveglia po’ se lo cielo le manna li travaglie a tommola,
comme soccesse a no prencepe c’appe li cruosche danno
desgusto a na poverella, che ne fu vecino a perdere mala-
mente la vita

Era  na  vota,  lontano  otto  miglia  da  Napole  verso
l’Astrune, no vosco de fico e de chiuppe, dove ’mborza-
vano le saette de lo Sole, che no lo potevano sperciare;
drinto a lo quale ’nc’era na casarella meza scarropata,
che ’nce abetava na vecchia la quale era tanto sbriscia de
diente quanto carreca d’anne, cossì auta de scartiello
comme vascia de fortuna: aveva ciento crespe a la faccie,
ma era totalemente screspata, che si be’ aveva la capo
carreca d’argiento non se trovava uno de ciento vinte a
carrino pe sorzetarese lo spireto, tanto che ieva cercan-
no pe le pagliara de lo contuorno quarche lemmosena
pe mantenere la vita.

Ma perché a lo tiempo d’oie se darria chiù priesto na
vorza de tornise a no spione magna-magna che no tre
caalle a no povero abbesognuso, stentaie tutta na scogna
pe avere na cocinata de fasule, a tiempo che ’nce n’era

Letteratura italiana Einaudi

170

Giovan Battista Basile - Lo cunto de li cunti

tanta grassa a chille paise che poco case non se ne chiu-
deno le tommola. Ma perché a caudaro viecchio vruogno-
lo o pertuso e a cavallo magro dio le manna mosche ed ad
arvolo caduto accetta accetta, sciuta la negra vecchia e an-
nettate li fasule e schiaffatole drinto a na pignata, la me-
se fore la fenestra ed essa iette ad abuscare quatto sproc-
cola a lo vosco pe se le cocenare.

Ma fra sto tiempo che iette e venette passaie da chelle
case Nardo Aniello, lo figlio de lo re, che ieva a caccia.
Lo quale, visto la pignata a lo fenestriello, le venne golio
de fare no bello cuorpo e facette ’nguaggio co li servetu-
re suoie a chi, cecanno chiù deritto, le cogliesse miezo
co na savorra e, commenzanno a berzagliare chella pi-
gnata ’nnocente, a le tre o quattro pantosche lo prence-
pe, ’nzertanno a pilo, ne fece la festa.

Ionze la vecchia a tiempo che s’erano partute e, trova-
to st’ammaro desastro, commenzaie a fare cose mardet-
te, gridanno: «Dì che se stira lo vraccio e che se ne vaga
vantanno lo caperrone de Foggia c’have tozzato co ssa
pignata, lo figlio de vava c’ha rotta la fossa de le carne
soie, lo villano cotecone c’ha semmenato contra stagione
li fasule mieie! e puro si non have avuto na stizza de
compassione de le miserie meie, deveva avere quarche
respetto a lo ’nteresse propio e non iettare pe terra l’ar-
me de la casata soia, né fare ire pe li piede le cose che se
teneno ’ncoppa la capo! ma và, che preo lo cielo a de-
nocchie scoperte e co le visciole de lo core che se pozza
’nnammorare de la figlia de quarche orca che lo faccia
vollere e male cocere e la sogra ’nce ne dia tanta pe le ce-
gne che se vea vivo e se chiagna muorto e che, trovando-
se ’mpastorato e da le bellezze de la figlia e da li percan-
te  de  la  mamma,  non  se  ne  pozza  cogliere  maie  le
bertole, ma stia anche ne crepa soggetto a li strazie de
chella brutta arpia, la quale l’aggia da commannare li
servizie a bacchetta, le dia lo pane co la valestra, tanto

Letteratura italiana Einaudi

171

Giovan Battista Basile - Lo cunto de li cunti

che chiù de quatto vote venga a sosperare li fasule che
m’ha iettato».

Mesero le mardezziune de sta vecchia l’ascelle, che
sagliettero subeto ’n cielo; tanto che, se be’ se sole dice-
re pe proverbio iastemme de femmena pe culo te le sem-
mena ed a cavallo iastemmato luce lo pilo, tutta vota deze
a  lo  naso  de  lo  prencepe,  che  ’nce  appe  a  lassare  lo
cuoiero, che non passaro doi ora che, stanno drinto a lo
vosco sperduto da le gente soie, scontraie na bellissima
figliola che ieva coglienno maruzze e, pigliannose gusto,
deceva: «Iesce, iesce corna, ca mammata te scorna! te
scorna ’ncoppa l’astraco, che fa lo figlio mascolo!».

Lo prencepe, che se vedde comparere ’nante sto scrit-
torio de le cose chiù preziose de la Natura, sto banco de
li chiù ricche deposete de lo cielo, st’arzenale de le chiù
spotestate forze d’Ammore, non sapeva che l’era soc-
ciesso e da chella facce tonna de cristallo trapassanno li
ragge dell’uocchie all’esca de lo core suio, allommaie
tutto de manera che deventaie na carcara, dove se coce-
vano le prete de li designe pe fravecare la casa de le spe-
ranze.

Filadoro,  che  cossì  se  chiammava  la  giovane,  non
monnava nespole: che ped essere lo prencepe bravo mo-
staccio de giovane le sperciaie subeto da parte a parte lo
core,  tanto  che  l’uno  all’autro  cercava  meserecordia
coll’uocchie e dove le lengue loro avevano la pepitola li
sguardi erano trommette de la Vicaria, che spobrecava-
no lo secreto dell’arma. E stato no buono piezo l’uno e
l’autro co l’arenella a lo cannarone, che non potevano
sghizzare na parola mardetta, all’utemo lo prencepe,
spilato lo connutto de la voce, cossì le disse: «Da quale
prato è sguigliato sto shiore de bellezza? da quale cielo è
chioppeta sta rosata de grazia? da quale menera è venu-
to sto tesoro de bellezzetudene cose? o serve felice, o
vuosche fortunate, abitate da sto sfuorgio, allustrate da
sta lommenaria de le feste d’Ammore! o vuosche, o ser-

Letteratura italiana Einaudi

172

Giovan Battista Basile - Lo cunto de li cunti

ve, dove non se tagliano mazze de scopa, travierze de
forca, né copierchie de cantaro, ma porte de lo tempio
de la bellezza, trave de la casa de le Grazie ed aste da fa-
re le frezze d’Ammore!».

«Vascia sse mano, cavaliere mio», respose Filadoro,
«non tanto de grazia, ca so’ le vertù voste, no li mierete
mieie, sto spetaffio de laude che m’avite dato, ca io so’
femmena che me mesuro, né voglio c’autro me serva de
meza-canna, ma tale quale songo, o bella o brutta, o niz-
zola o ianca, o sfrisata o chiantuta, o pueceta o petosa, o
cernia o fata, o pipatella o votracone, io songo tutta a lo
commanno vuostro, pocca sso bello taglio d’ommo m’ha
fellato  lo  core,  ssa  bella  cera  de  conte  m’ha  passato
dall’uno all’autro canto, e me te do pe schiavottola ’nca-
tenata, da mo pe sempre».

Non foro parole cheste, ma sonata de trommetta che
chiammaie lo prencepe co no tutte a tavola de li contien-
te amoruse, anze lo scetaie co no tutte a cavallo a la vat-
taglia d’Ammore e, vedennose dato no dito d’amorosan-
za, se pigliaie la mano, vasando la vorpara d’avolio che
l’aveva ’ncroccato lo core. Filadoro a sta zeremonia de
prencepe fece na facce de marchesa, anze fece na facce
de tavolozza de pettore, dove se vedde na mesca de mi-
nio de vregogna, de ceraso de paura, de verderame de
speranze, de cenabrio de desiderio.

Ma tanno voleva Nardo Aniello asseconnare, quanno
le fu ’nzoccato lo dire – perché a sta negra vita non c’è
vino de sfazione senza feccia de desgusto, non c’è bruo-
do grasso de contento senza scumma de desgrazia – che
mentre steva a lo meglio eccote de vrocca la mamma de
Filadoro, la quale era n’orca accossì brutta, che la fece la
Natura pe lo modiello de li scurce.

Aveva li capille come a na scopa de vrusco, non già
ped annettare le case de folinie e ragnatele, ma pe anne-
grecare ed affommare li core; la fronte era de preta de
Genova, pe dare lo taglio a lo cortiello de la paura che

Letteratura italiana Einaudi

173

Giovan Battista Basile - Lo cunto de li cunti

svennegnava li piette; l’uocchie erano comete, che pre-
decevano tremmolicce de gamme, vermenare de core,
iaio de spirete, filatorie d’arme e cacarelle de cuorpo,
pocca portava lo terrore ne la facce, lo spaviento ne l’oc-
chiatura, lo schianto ne li passe, la cacavessa ne le paro-
le. Era la vocca sannuta comm’a puorco, granne comm’a
scorfano, steva comm’a chi pate de descenzo, vavosa
comm’a mula; ’nsomma da la capo a lo pede vedive no
destellato de bruttezza, no spitale de struppie, tanto che
lo  prencepe  deveva  cierto  portare  quarche  storia  de
Marco e Shiorella cosute a lo ieppone che no spiretaie a
sta vista.

La quale, dato de mano a lo corzetto de Nardo Aniel-
lo, disse: «Auza, la corte! auciello auciello, maneca de
fierro!». «Testemmonia vosta!», respose lo prencepe,
«arreto  canaglia!»,  e  voze  mettere  mano  a  la  spata,
ch’era na lopa vecchia, ma restaie comm’a na pecora
quanno ha visto lo lupo, che non se potte movere né pi-
pitare, de manera che fu carriato comm’aseno pe capez-
za a la casa dell’orca.

La quale subbeto che fu arrevata le disse: «Attienne
buono a faticare comm’a no cane, si non vuoie morire
comm’a no puorco. E pe lo primmo servizio fa che pe
tutt’oie sia zappato e semmenato sto muoio de terreno
’n chiano de sta cammera, e sta ’n cellevriello, ca si torno
stasera e non trovo fornuto lo lavore, io me te gliotto!».
E ditto a la figlia che attennesse a la casa, se ne iette a
scommerzione co l’autre orche drinto a lo vosco.

Nardo Aniello, che se vedde arredutto a sto male ter-
mene, commenzaie ad allavaniarese lo pietto de chianto,
mardecenno la Fortuna soia che l’aveva strascinato a sto
male passo. Filadoro, dall’autra parte, lo consolava, de-
cennole che stesse de buono armo, ca essa ’nce averria
puosto lo proprio sango pe l’aiutare e che non deveva
chiammare marvasa la sciorte, che l’aveva connutto a
chella casa, dove era cossì sbisciolatamente da essa ama-

Letteratura italiana Einaudi

174

Giovan Battista Basile - Lo cunto de li cunti

to e che mostrava poco scagno a l’ammore suio, mentre
steva accossì desperato de sto socciesso.

A la quale respondette lo prencepe: «No me spiace
l’essere sciso da lo cavallo all’aseno, né l’avere cagnato lo
palazzo riale co sto cafuorchio, li banchette vannute co
no tuozzo de pane, lo cortiggio de serveture co servire a
staglio, lo scettro co na zappa, lo fare atterrire l’asserzete
co vedereme atterruto da na brutta caiorda, perché tutte
le desgrazie meie stimarria a ventura co starece presente
e schiuderete co st’uocchie. Ma chello che me spercia lo
core è che aggio da zappare e sputareme ciento vote le
mano, dove sdegnava de sputareme na petinia e, cot
peio, aggio da fare tanto che non’nce vastarria tutto no
iuorno no paro de vuoie, e si non scompo stasera lo fat-
tefesta sarraggio cannariato da mammata e io non tanto
averraggio tormiento de scrastareme da sto nigro cuor-
po quanto de scantoniareme da ssa bella perzona». Cos-
sì dicendo iettava li selluzze a cuofano e le lagreme a
bottafascio.

Ma Filadoro, asciucannole l’uocchie, le disse: «Non
credere, vita mia, c’agge da lavorare autro territorio che
l’uorto d’Ammore: né dobetare che mammama te toc-
che no pilo schitto de ssa perzona. Agge Filadoro e non
dubitare: ca si no lo saie, io so’ fatata e pozzo quagliare
l’acqua e scurare lo sole; vasta, e suffece! perzò, stamme
allegramente, ca stasera se trovarrà zappato e semmena-
to lo terreno senza che ’nce dinghe no cuorpo».

Sentenno chesto Nardo Aniello disse: «Si tu sì fata,
comme dice, o bellezza de lo munno, perché non ce ne
sfrattammo da sto paiese, ca te voglio tenere comme na
regina a la casa de patremo?» E Filadoro respose: «Na
certa chelleta de stelle sconceca sto iuoco: ma passarà
fra poco sto ’nfruscio e starrimmo felice».

Tra chiste e mille autre duce ragionamiente passaie lo
iuorno e, venenno l’orca da fora, chiammaie da la strata
la figlia, decenno: «Filadoro, cala sti capille», perché es-

Letteratura italiana Einaudi

175

Giovan Battista Basile - Lo cunto de li cunti

senno senza scala la casa sempre se ne saglieva pe le
trezze de la figlia. E Filadoro, sentuto la voce de la mam-
ma, guastannose la capo calaie li capille, facenno scala
d’oro a no core de fierro, che subeto sagliuta ’ncoppa
corze all’uorto e, trovatolo covernato, restaie fora de li
panne, parennole ’mpossibele che no giovane dellecato
avesse fatto sta fatica de cane.

Ma non fu cossì priesto l’autra matina sciuto lo Sole a
sciauriarese pe l’umeto pigliato a lo shiummo dell’Innia,
che la vecchia tornaie a scenneresenne, lassanno ditto a
Nardo Aniello che le facesse trovare la sera spaccate sei
canne de legna a quatto pe piezzo, ch’erano drinto a no
cammarone, si no l’averria adacciato comm’a lardo e fat-
tone no piccatiglio pe collazione la sera.

Lo nigro prencepe, sentuto sta ’ntimazione de decre-
to,  appe  a  morire  spantecato  e  Filadoro,  vedennolo
muorto  e  spalleto,  le  disse:  «Comme  sì  cacasotta!
ben’aggia aguanno! tu te cacarrisse de l’ombra toia!».
«E che te pare cosa de no lippolo», respose Antoniello,
«spaccare sei canne de legna a quatto pe piezzo daccà a
stasera? ohimè, ca ’nanze sarraggio spaccato da miezo a
miezo pe ’nchire lo cannarone de sta negra vecchia!».
«Non dubetare», leprecaie Filadoro, «ca, senza pigliare-
te fatica, le legna se trovarranno spaccate e bone; ma fra
sto miezo stamme de bona voglia e no me spaccare st’ar-
ma co tante lamiente».

Ma comme lo Sole chiuse la poteca de li ragge pe non
vennere luce all’ombre, eccote tornare la vecchia e, fatto
calare la soleta scala se ne sagliette, e, trovato spaccate le
legna, trasette ’n sospetto de la figlia, che non le desse
sto schiacco matto.

E lo terzo iuorno pe fare la terza prova, le disse che
l’avesse annettato na cesterna de mille vutte d’acqua,
perché la voleva ’nchire de nuovo, e fosse fatto pe la se-
ra, autramente n’averria fatto scapece o mesesca.

Partuta  la  vecchia,  Nardo  Aniello  commenzaie  de

Letteratura italiana Einaudi

176

Giovan Battista Basile - Lo cunto de li cunti

nuovo a fare lo trivolo; e Filadoro, vedenno ca le doglie
ievano ’ncauzanno e che la vecchia aveva dell’aseno a
carrecare lo poverommo de tante guaie e catalaie, le dis-
se: «Stà zitto, ed essenno passato lo punto che seque-
strava l’arte mia, ’nante che lo Sole dica m’arrequaqui-
glio, nui volimmo dire a sta casa covernamette; vasta, ca
stasera mammama trovarrà sfrattato lo paiese e io voglio
veniremenne co tico, o viva o morta». Lo prencepe, sen-
tenno sta nova, spaporaie, ch’era addesa crepato, e ab-
braccianno Filadoro le disse: «Tu sì la trammontana de
sta travagliata varca, arma mia; tu sì la pontella de le spe-
ranze meie!».

Ora, essenno verso la sera, fatto Filadoro no pertuso
pe sotta l’uorto, dove era no gran connutto, se ne scette-
ro fore, toccanno a la vota de Napole. Ma, comme foro
arrivate alla grotta de Pozzulo, disse Nardo Aniello a Fi-
ladoro: «Bene mio, non convene lo farete venire a lo pa-
lazzo mio a pede e vestuta de sta manera. Però aspetta a
sta taverna ca torno subeto co cavalle, carrozze, gente e
vestite ed autre fruscole».

Cossì restanno Filadoro, isso s’abbiaie a la vota de la
cetate. E, tornanno fra sto miezo l’orca da fore, né re-
sponnenno Filadoro a le solete chiammate, trasuta ’n so-
spetto corze a lo vosco e fatto no gran pertecone l’ap-
poiaie a la fenestra ed, arrampinatose comm’a gatta,
sagliette a la casa. La quale cercato tutta drinto e fore
’ncoppa e d’abbascio, né trovato nesciuno, s’addonaie
de lo pertuso e, visto che ieva a sboccare a la chiazza,
non se lassaie zervola sana, iastemmanno la figlia e lo
prencepe e preganno lo cielo che lo primmo vaso che re-
cevesse lo ’nammorato suio se scordasse d’essa.

Ma lassammo la vecchia dire paternuostre sarvateche
e tornammo a lo prencepe, che, arrivato a lo palazzo do-
ve se teneva pe muorto, pose a remmore la casa tutta,
corrennole ’ncontra e decennole, «A la bon’ora, singhe

Letteratura italiana Einaudi

177

Giovan Battista Basile - Lo cunto de li cunti

lo buono arrivato! eccolo a sarvamiento! comme ’nce
pare bello a sti paise!», e mille autre parole d’ammore.

Ma, sagliuto ad auto e scontratolo a meza scala la
mamma, l’abbracciaie e basaie, decennole: «Figlio mio,
gioiello mio, popella dell’uocchie mieie e dove sì stato?
comm’haie tardato tanto pe farece tutte stennerire?».
Lo prencepe non sapeva che se responnere perché aver-
ria contato le desgrazie soie, ma non tanto priesto co le
lavra de papagne l’appe vasato la mamma, che pe la ia-
stemma dell’orca le scette da mammoria quanto avea
passato.

Ma, leprecanno la regina che, pe levarele st’accasione
de ire a caccia e conzomare la vita pe li vuosche, l’aver-
ria ’nzorato, «Sia co la bon’ora», le respose lo prencepe,
«eccome prunto e parato a fare tutto chello che vole
mamma ’gnora mia». «Cossì fanno li figlie beneditte»,
leprecaie la regina. E cossì appontaro fra quattro iuorne
de portarene la zita a la casa, la quale era na signora de
ciappa che da le parte de Shiannena era capetata a chel-
la cetate.

Ordenaro adonca gran festa e banchette; ma fra sto
miezo, vedenno Filadoro ca lo marito tricava troppo e
siscannole non saccio comme l’aurecchie de sta festa che
se ieva spobrecanno pe tutto, abbistanno lo garzone de
lo tavernaro che s’era corcato la sera, le levaie li vestite
da capo lo saccone e, lassato l’abete suoie, stravestutose
da ommo, se ne venne a la corte de lo re, dove li cuoche
pe tanto che avevano da fare besognannole aiuto lo pi-
gliaro pe guattaro.

E, venuto la matina dell’appontamiento – quanno lo
Sole sopra lo banco de lo cielo mostra li privilegie fattele
da la Natura, sigillate de luce, e venne secrete da schiari-
re la vista – venne la zita a suono de ciaramelle e cornet-
te; e, apparecchiato le tavole e puostose a sedere, mentre
shioccavano  le  vevanne,  tagliato  lo  scarco  na  grossa
’mpanata ’ngrese, c’aveva fatto de mano soia Filadoro,

Letteratura italiana Einaudi

178

Giovan Battista Basile - Lo cunto de li cunti

ne scette na palomma accossì bella, che li commitate
scordannose de mazzecare se mesero spantecate a mira-
re sta bellezza cosa, la quale co na voce pietosa pietosa le
disse: «Haie magnato cellevriello de gatta, o prencepe,
che te sì scordato ’n ditto ’n fatto l’affrezione de Filado-
ro? cossì te so’ sciute de mammoria li servizie recevute,
o scanoscente? cossì paghe li beneficie che t’ha fatto, o
sgrato? l’averete levato da le granfe dell’orca? l’averete
dato la vita e se stessa? è chesta la gran mercè che daie a
chella sfortunata figliola de lo sbisciolato ammore che
t’ha  mostrato?  dì  che  se  dia  na  vota  e  levase,  dì  che
sponteche st’uosso fi’ che vene l’arrusto! oh negra chella
femmena che troppo se ’mprena de parole d’uommene,
che portano sempre co le parole la sgratetudene, co li
beneficie la scanoscenza e co li debete lo scordamiento!
ecco, la scura se ’magenava de fare la pizza drinto a lo
Donato co tico e mo se vede pazziare a spartecasatiello;
credeva de fare co tico serra serra! e mo tu faie sarva sar-
va! penzava de potere rompere no becchiero co tico e
mo ha rutto lo cantaro! và, non te curare, facce de nega-
debeto, ca si te coglieno pe deritto le iastemme de tutto
core  che  te  manna  chella  negrecata  tu  t’addonarraie
quanto ’mporta ’mpapocchiare na peccerella, coffiare
na figliola, ’nzavagliare na povera ’nocente, facennole
sto bello trucco mucco, portannola folio a tergo mentre
te portava intus vero, mettennola sotto a la codola men-
tre te metteva sopra la capo e mentre essa te faceva tanta
servetù tenerela dove se faceno li serviziale! ma si lo cie-
lo non s’ha posta la pezza all’uocchie, si li dei non s’han-
no chiavato lo mafaro all’aurecchie, vedarranno lo tuor-
to che l’hai fatto e, quanto manco te cride, te venarrà la
vegilia e la festa, lo lampo e lo truono, la freve e la caca-
rella! vasta, attienne buono a mangiare, datte spasso a
boglia toia, sguazza e trionfa co la zita novella, ca la scu-
ra Filadoro filanno sottile romperrà lo filo de la vita e te
lassarrà campo franco da gauderete la nova mogliere».

Letteratura italiana Einaudi

179

Giovan Battista Basile - Lo cunto de li cunti

Dette ste parole sparaie a bolare fora de le fenestre, che
se la pigliaie lo viento.

Lo prencepe, sentuto sta ’mbrosoliata colommesca,
restaie pe no piezzo attassato; all’utemo, demannato da
dove era venuta la ’mpanata e, sentuto da lo scarco ca
l’aveva lavorata no guattaro de cocina pigliato pe sto ab-
besuogno, lo prencepe lo fece venire ’nanze ad isso. La
quale, iettatose a li piede de Nardo Aniello e facienno
na lava de chianto, autro non diceva si no «Che t’aggio
fatto io, canazzo? che t’aggio fatto io?».

Lo prencepe, che pe la forza de la bellezza de Filado-
ro e pe la vertute de la fatazione che aveva se venne ad
allecordare l’obrecanza c’aveva stipolata ’n facce soia a
la curia d’Ammore, subeto la facette auzare e sedere a
canto ad isso, contanno a la mamma l’obreco granne
c’aveva a sta bella giovane e quanto aveva fatto ped isso
e la parola datole, ch’era necessario che l’avesse com-
pruta.

La mamma, che n’aveva autro bene che sto figlio, le
disse: «Fà chello che te piace, puro che ’nce sia lo ’nore
e lo gusto de sta signorella, che t’haie pigliato pe moglie-
re». «No ve pigliate sti fastidie», respose la zita, «ca io,
pe ve la dicere comme sta, restava de mala voglia a sto
paiese. Ma pocca lo cielo me l’ha mannata bona, io, co
vostra bona lecienzia, me ne voglio tornare a la vota de
Shiannena mia a trovare li vave de li becchiere che s’usa-
no a Napole, dove ’m penzanno d’allommare na lampa
pe deritto s’era quase stutata la lucerna de sta vita».

Lo prencepe co n’allegrezza granne l’offerse vasciello
e compagnia e, fatto vestire da prencepessa a Filadoro,
levate che foro le tavole, vennero li vottafuoche e s’ac-
commenzaie lo ballo, che duraie pe fi’ a la sera. Ma – es-
senno la Terra coperta de lutto pe l’assequia de lo Sole –
venettero le ’ntorcie e ecco pe le scale se ’ntese no gran
fracasso de campanelle, pe la quale cosa lo prencepe de-
cette a la mamma: «Chesta sarà quarche bella mascarata

Letteratura italiana Einaudi

180

Giovan Battista Basile - Lo cunto de li cunti

pe ’norare sta festa. Affé, ca li cavaliere napolitane so’
comprite assaie e dove abbesogna ne frusciano lo cuotto
e lo crudo».

Ma ’ntanto che facevano sto iodizio compare ’miezo
la sala no brutto mascarone, che non passava tre parme
d’autezza, ma era grossa chiù de na votte. La quale arri-
vata a ’nante lo prencepe disse: «Sacce, Nard’Aniello, ca
li vierre e lo male procedere tuio t’have arredutto a tante
desgrazie c’haie passato. Io so’ l’ombra de chella vecchia
a la quale rompiste lo pignato, che pe la famme so’ mor-
ta ciessa. Te iastemmaie che fusse ’ncappato a li strazie
de n’orca e furo saudute li prieghe mieie, ma pe la forza
de chesta bella fata scappaste da chelle rotola scarze ed
aviste n’autra mardezzione dall’orca, ch’allo primmo va-
so che te fosse dato te scordasse de Filadoro. Te vasaie
mammata e essa te scette da mente, ma pe l’arte de la
medesema te la truove a canto. Ma mo te torno a mardi-
re che, pe memoria de lo danno che me faciste, te puoz-
ze trovare sempre ’nante li fasule che me iettaste e se
faccia vero lo proverbio chi semmena fasule le nasceno
corna». E, ditto chesto, squagliaie comm’argiento vivo,
che non se ne vedde fummo.

La fata, che vedde lo prencepe spalleduto a ste paro-
le, le dette armo decennole: «Non dubetare, marito mio,
sciatola e matola, s’è fattura non vaglia, ca io te caccio da
lo fuoco!». E, cossì decenno e scomputa la festa, iettero
a corcarese e, pe confermare lo stromiento fatto de la
nova fede promessa, ’nce fece fermare dui testemonie e
li travaglie passate fecero chiù saporite li guste presente,
vedennose a la coppella de li socciesse de lo munno che

chi ’ntroppeca, e non cade,
avanza de cammino».

Letteratura italiana Einaudi

181

Giovan Battista Basile - Lo cunto de li cunti

LA SCHIAVOTTELLA
TRATTENEMIENTO OTTAVO
DE LA IORNATA SECUNNA

Lisa nasce da la fronna de na rosa e pe iastemma de
na fata more; è posta da la mamma a na cammara, las-
sanno ditto a lo frate che no l’apera; ma la mogliere ge-
losa, volenno vedere che ’nc’eie, ’nce trova Lisa viva e,
vestutala da schiava, le fa mille strazie. Reconosciuta
all’utemo da lo zio, caccia la mogliere e marita ricca ric-
ca la nepote.

«Veramente», disse lo prencepe, «ogne ommo deve fare
l’arte soia, lo signore da signore, lo staffiero da staffiero e
lo sbirro da sbirro; che sì come lo ragazzo volenno fare da
prencepe deventa ridicolo, cossì lo prencepe facenno da ra-
gazzo scapeta de repotazione». Cossì decenno, votatose a
Paola, le disse che se lassasse correre; la quale, fattose ’m
primmo na bona zucata de lavra e na grattata de capo, cos-
sì commenzaie: «È na pessema feruscola, si vale a dicere lo
vero, la gelosia, vertigine che fa votare la capo, freve che
scauda le vene, accidente che refredda li miembre, vesen-
tierio che scommove lo cuorpo, male finalemente che leva
lo suonno, amareia lo civo, ’ntrovola la quiete e smesa la
vita, essenno serpe che mozzeca, carola che roseca, fele che
’ntosseca, neve che ’nteseca, chiuovo che smafara, spar-
te_matremmonio de li guste d’Ammore, scazzellacane de
li contente amoruse e continua tropeia ne li mare de li pia-
cire de Venere, la quale maie sguigliaie cosa de bene, co-
me confessarite co la lengua vostra sentenno lo cunto che
secota.

Era na vota lo barone de Serva Scura, che aveva na
sore zita, la quale sempre ieva coll’autre giuvane de l’età
soia a sautariare per no giardino; e trovanno, fra l’autre
vote, na bella rosa spampanata, facettero ’nguaggio che

Letteratura italiana Einaudi

182

Giovan Battista Basile - Lo cunto de li cunti

chi la sautasse netta senza toccarele na fronna guada-
gnasse no tanto.

E,  sautannoce  na  mano  de  femmene  cavallune  pe
coppa, tutte ce morravano e nesciuno la scarvaccava
netta; ma, toccanno a Lilla, che era la sore de lo barone,
pigliate no poco de vantaggio arreto dette na tale corze-
ta che sautaie de pesole pe coppa la rosa, ma, facennone
cadere na fronna, fu cossì accorta e destra che, piglian-
nola fra lumme e lustro da terra, se la gliottette, guada-
gnanno lo ’nguaggio.

Ma non passaro tre iuorne che se sentette prena, de la
quale cosa appe a morire de dolore, sapenno cierto de
n’avere fatto ’mbruoglie né vescazzie, né le poteva cade-
re ’n mente comme le fosse ’ntorzata la panza. Pe la qua-
le cosa corze a certe fate ammiche soie, le quale le disse-
ro che non dobetasse, ca era stata la fronna de rosa che
s’aveva gliottuta.

Lilla, sentuto chesto, attese a nasconnere quanto pot-
te la panza e, venuta l’ora de scarrecare lo pisemo, fi-
gliaie secretamente na bella fegliola, a la quale puosto
nomme Lisa, mannaie a le fate, la quale ognuno le dette
la fatazione soia; ma l’utema de chelle, volenno correre a
vedere sta peccerella, sbotatose desastrosamente lo pe-
de, pe lo dolore la iastemmaie che a li sette anne pette-
nannole la mamma se le scordasse lo pettene drinto a li
capille ’mpizzato a la capo, de la quale cosa moresse.

E,  arrivato  lo  tiempo  e  socciesso  la  cosa,  la  negra
mamma desperata pe sta desgrazia, dapo’ avere fatto
n’ammaro trivolo, la chiuse drinto a sette casce de cri-
stallo, una ’nserrata drinto all’autra, mettennola all’ute-
ma cammara de lo palazzo, tenennosenne la chiave.

Ma, essenno pe lo dolore de sto socciesso redotta a la
scolatura de la vita, chiammaie lo frate, dicennole: «Fra-
te mio, io me sento a poco a poco tirare da la vorpara de
la Morte, però te lasso tutte le scartapelle meie, che ne
singhe signore e patrone. Sulo m’haie da dare parola de

Letteratura italiana Einaudi

183

Giovan Battista Basile - Lo cunto de li cunti

n’aprire mai chell’utema cammara de sta casa, stipanno-
te sta chiave drinto a lo scrittorio». Lo frate, che l’amava
sbisciolatamente, ’nce ne deze la fede ed essa a lo stisso
tiempo disse: «Addio, ca le fave so’ chiene».

Ma, ’n capo dell’anno, essennose sto signore ’nzorato
ed essenno ’mitato a na caccia, raccommannaie la casa a
la mogliere, pregannole sopra tutto a n’aprire chella
cammara de la quale teneva la chiave drinto a lo scritto-
rio. Ma n’appe cossì priesto votato le spalle ch’essa, tira-
ta da lo sospetto, vottata da la gelosia e scannata da la
curiosetate, ch’è primma dote de la femmena, pigliata la
chiave aperze la cammara ed, aperto le casce, pe dove
vedeva stralucere la figliola, trovaie cosa che pareva che
dormesse: la quale era cresciuta quanto ogne autra fem-
mena, ’nsiemme co le casce che s’erano ’ngrannute se-
cunno ieva crescenno.

La femmena gelosa, visto sta bella criatura, dicette su-
beto: «Bravo, pre vita mia! chiave ’n cinto e Martino
drinto! chesta era la deligenzia che non s’aperesse la
cammara, azzò non se vedesse lo Maumetto ch’adorava
drinto a le casce!».

Cossì decenno la pigliaie pe li capille, tirannola fore;
pe la quale cosa, cascannole ’n terra lo pettene, se venne
a  resentire,  gridanno:  «Mamma  mia,  mamma  mia!».
«Và, ca te voglio dare mamma e tata!», respose la baro-
nessa e, ’nfelata comm’a schiava, arraggiata comm’a ca-
na figliata, ’ntossecosa comm’a serpe, le tagliaie subeto li
capille e facennole na ’ntosa de zuco le mese no vestito
stracciato ed ogne iuorno le carrecava vrognole a lo ca-
ruso, molegnane all’uocchie, mierche ’n facce, facennole
la vocca comm’avesse magnato pecciune crude.

Ma, tornato lo marito da fore e vedenno sta figliola
cossì male trattata, addemannaie chi fosse ed essa le re-
sponnette ch’era na schiava che l’aveva mannato la zia,
la quale era n’esca de mazze e besognava martoriarela
sempre. E, venenno accasione a lo signore de ire a na fe-

Letteratura italiana Einaudi

184

Giovan Battista Basile - Lo cunto de li cunti

ra, disse a tutte le gente de la casa, pe fi’ a li gatte, che
cosa volevano che l’accattasse; e cercato chi na cosa e
chi n’autra, all’utemo venne alla schiavottella.

Ma la mogliere non fece cosa da cristiano, decenno:
«Miette puro ’n dozzana sta schiava mossuta e facimmo
tutte pe na regola; tutte vorrimmo pisciare a l’aurinale;
lassala stare, ’mal’ora, e non dammo tanta presenzione a
na brutta siamma!».

Lo signore, ch’era cortese, voze ’n ogne cunto che la
schiavottella cercasse quarcosa; la quale decette: «Io
non voglio autro che na pipata, no cortiello e na preta
pommece; e si te ne scuorde non puozze maie passare lo
primmo shiummo che truove pe strata».

E comprato lo barone tutte le cose, fore che chelle
che l’aveva cercato la nepote, a lo passare de no shium-
mo – che carriava prete ed arvole da la montagna a la
marina pe iettare fonnamiente de paure ed auzare mura
de maraviglia – non fu possibele che sto segnore potesse
passare. Pe la quale cosa allecordatose de le iastemme
de la schiavottella, tornaie arreto ed accattaie pontoal-
mente ogne cosa; e, tornato a la casa, spartette una ped
una le cose che aveva accattate.

Ed avuto Lisa ste coselle, se ne trasette a la cocina e
puostose ’nante la pipata, se mese a chiagnere e trevolia-
re, contanno a chillo arravuoglio de pezze tutta la storia
de li travaglie suoie, comme se parlasse co na perzona
viva, e, vedenno che no le responneva, pigliava lo cor-
tiello ed, affilannolo co la pommece, deceva: «Vì ca si no
me respunne, mo me ’mpizzo e scompimmo la festa!». E
la pipata, abbottannose a poco a poco comme otra de
zampogna quanno l’è dato lo shiato, all’utemo respon-
neva: «Sì, ca t’aggio ’ntiso chiù de no surdo!».

Ora, duranno sta museca pe na mano de iuorne, lo
barone, che aveva no restretto suio muro a muro co la
cocina, sentenno na vota sto medesemo taluorno, ’mpiz-
zato l’uocchie pe la chiavatura de la porta vedde Lisa

Letteratura italiana Einaudi

185

Giovan Battista Basile - Lo cunto de li cunti

che contava a la pipata lo sautare de la mamma ’ncoppa
a la rosa, lo magnarese la fronna, lo figliare, la fatazione
datale, la iastemma de la fata, la restata de pettene ’n ca-
po, la morte, la ’nchiusa a sette casce, la stipata drinto la
cammara, la morte de la mamma, la lassata de chiave a
lo frate, la iuta a caccia, la gelosia de la mogliere, la tra-
suta drinto dove steva contra l’ordene de lo frate, la ta-
gliata de li capille, lo trattamiento da schiava co tante e
tante strazie che l’aveva fatto e, cossì decenno e chia-
gnenno, deceva: «Respunneme, pipata, si no m’accido
co sto cortiello!».

Ed affilannolo a la preta pommece se voleva spertosa-
re, quanno lo barone, dato de cauce a la porta, le levaie
lo cortiello da mano e, sentuto meglio la storia ed ab-
bracciannola comme a nepote, la portaie fora de casa,
dannola  a  na  certa  parente  soia  a  refarese  no  poco,
ch’era deventata meza pe li male trattamiente de chillo
core de Medea.

E ’n capo de poche mise, essennose fatta comme na
dea, la fece venire a la casa soia, decenno essere na ne-
pote e, dapo’ fatto no gran banchetto e levato le tavole,
fatto contare da sta Lisa la storia de tutte l’affanne pas-
sate e la crodeletate de la mogliere, che fece chiagnere a
tutte le commitate, cacciaie la mogliere, mannannola a la
casa de li pariente, e dette no bello marito a la nepote,
secunno lo core suio, la quale toccaie a leviello ca

quanno l’ommo manco se lo penza,
le grazie soie chiovelleca lo cielo».

Letteratura italiana Einaudi

186

Giovan Battista Basile - Lo cunto de li cunti

CATENACCIO
TRATTENEMIENTO NONO
DE LA IORNATA SECONNA

Lucia va ped acqua a na fontana e trova no schiavo
che la mette a no bellissimo palazzo, dove è trattata da
regina. Ma da le sore ’midiose consigliata a vedere co chi
dormesse la notte, trovatolo no bello giovene ne perde
la grazia ed è cacciata. Ma, dapo’ essere iuta sperta e de-
merta grossa prena na maniata d’anne, arriva ’n casa de
lo ’nammorato, dove, fatto no figlio mascolo, dapo’ va-
rie socciesse fatto pace, la deventa mogliere.

Moppe a gran compassione lo core de tutte le desgrazie
passate da la poverella de Lisa e chiù de quatto fecero
l’uocchie russe co le lagreme ’m ponta, che non è cosa che
chiù tetelleca la pietate quanto lo vedere chi patisce ’nno-
zentemente; ma toccanno a Ciommetella de votare sto fi-
latorio, cossì decette: «Li consiglie de la ’midia sempre fo-
ro patre de le desgrazie, perché sotto la mascara de lo bene
chiudeno la facce de le ruine e la perzona che se vede la
mano a li capille de la Fortuna deve ’magenarese d’avere a
tutt’ore ciento che le mettono le fonecelle tirate ’nanze li
piede pe farelo tommoliare, comme soccesse a na povera
figliola, che pe lo male consiglio de le sore cadette da
coppa la scala de la felicità e fu meserecordia de lo cielo
che non se roppe lo cuollo.

Era na vota na mamma c’aveva tre figlie, che pe la
pezzentaria granne c’aveva pigliato pede pede a la casa
soia, la quale era chiaveca dove correvano le lave de le
desgrazie, le mannava pezzenno pe mantenere la vita.
Ed avenno na matina abboscato certe fronne de caole,
iettate da no cuoco de no palazzo, e volennole cocinare,
disse una ped una a le figlie che iessero pe no poco d’ac-
qua a la fontana. Ma l’una co l’autra se la pallottiava, e la
gatta commannava la coda, tanto che la povera mamma

Letteratura italiana Einaudi

187

Giovan Battista Basile - Lo cunto de li cunti

disse: «Commanna e fa tu stisso», e, pigliato la lancella,
voleva ire essa pe sto servizio, ancora che pe la gran vec-
chiezza non poteva strascinare le gamme.

Ma Luciella, ch’era la chiù picciola, disse: «Dà ccà,
mamma mia, ca sì be’ n’aggio tanta forza quanto me va-
sta puro te voglio levare sto travaglio». E, pigliatose la
lancella, iette fora la cetate dove steva na fontana, che pe
vedere li shiure smaiate pe la paura de la notte le iettava
acqua ’n facce, dove trovaie no bello schiavo, che le dis-
se: «Bella fegliola mia, se vuoi venire co mico a na grotte
poco lontana te voglio dare tante belle coselle».

Luciella, che steva sempre speruta de na grazia, le re-
spose: «Lassame portare sto poco d’acqua a mammama,
che m’aspetta, ca subeto torno». E, portato la lancella a
la casa, co scusa de ire cercanno quarche tacca tornaie a
la fontana, dove trovato lo medesemo schiavo se l’ab-
biaie appriesso e fu portata, pe drinto na grotte de tufo
aparata de capillevienere e d’ellera, drinto a no bellissi-
mo palazzo sotto terra, ch’era tutto lampante d’oro, do-
ve le fu subeto apparecchiata na bellissima tavola; e fra
tanto scettero doie belle schiantune de vaiasse a spoglia-
rela chille poche straccie che portava ed a vestirela de
tutto punto, facennola corcare, la sera, a no lietto tutto
recamato de perne e d’oro, dove, comme furo stutate le
cannele, se venne a corcare uno.

La quale cosa durata na mano de iuorne, all’utemo
venne golio a sta figliola de vedere la mamma e lo disse a
lo schiavo, lo quale, trasuto a na cammara, parlato non
saccio co chi, tornaie fora, dannole no gran vorzone de
scute e decennole che le desse a la mamma, allecordan-
nole a no scordarese pe la via, ma che tornasse priesto,
senza dire a nesciuno da dove veneva né dove stesse.

Ora, iuta la fegliola e vedennola le sore cossì bella ve-
stuta e cossì bona trattata, n’appero na ’midia da crepa-
re. E, volennosenne tornare Luciella, la mamma e le sore
la vozero accompagnare; ma essa, refutanno la compa-

Letteratura italiana Einaudi

188

Giovan Battista Basile - Lo cunto de li cunti

gnia, se ne tornaie a lo medesemo palazzo pe la stessa
grotta e, stanno n’autra mano de mise quieta, all’utemo
le venne lo stisso sfigolo, e fu co lo stisso protiesto e co li
stisse donative mannata a la mamma.

E dapo’ essere socciesso sto chiaieto tre o quatto vote,
co refonnere sempre sceroccate de ’midia a la guallara
de le sore, all’utemo tanto scervecaro ste brutte arpie
che pe via de n’orca sapettero tutto lo fatto comme pas-
sava e, venuta n’autra vota da loro Luciella, le dissero:
«Si be’ non ce hai voluto dire niente delli guste tuoie,
agge da sapere ca nui sapimmo ogne cosa e ca ogne not-
te, essennote dato l’addobbio, non te puoi addonare ca
dorme co tico no bellissemo giovane. Ma tu starrai sem-
pre co st’allegrezza a repieneto, si non te resuorve de fa-
re lo consiglio de chi te vo’ bene: all’utemo sì sango nuo-
stro e desiderammo l’utele e lo gusto tuio. Però, quanno
la sera te vaie a corcare e vene lo schiavo co lo sciacqua-
dente, e tu, decennole che te piglia na tovaglia pe te
stoiare lo musso, ietta destramente lo vino da lo becchie-
ro, azzò puozze stare scetata la notte. E comme vedarrai
mariteto addormuto apre sto catenaccio ca, a despietto
suio, besogna che se sfaccia sto ’ncanto e tu restarrai la
chiù felice femmena de lo munno».

La povera Luccia, che non sapeva ca sotto sta sella de
velluto ’nc’era lo garrese, drinto sti shiure ’nc’era lo ser-
pe e drinto sto vacile d’oro ’nc’era lo tuosseco, credette
a le parole de le sore e, tornata a la grotte e venuta la
notte, fece comme le dissero chelle ’miciate. Ed, essenno
tutte le cose zitto e mutto, allommaie co lo focile na can-
nela e se vedde a canto no shiore de bellezza, no giovane
che non vedive autro che giglie e rose.

Essa, vedenno tanta bellezzetudene cosa, disse: «Affé,
ca no me scappe chiù da le granfe!» e, pigliato lo cate-
naccio, l’aperze e vedde na mano de femmene, che por-
tavano ’n capo tanto bello filato. A una de le quale ca-
scata na matassa, Luciella, ch’era cunno de lemmosena,

Letteratura italiana Einaudi

189

Giovan Battista Basile - Lo cunto de li cunti

non recordannose dove steva auzaie na voce decenno:
«Auza, madamma, lo filato!».

A lo quale strillo scetatose lo giovane, sentette tanto
desgusto d’essere stato scopierto da Luciella c’a la me-
desema pedata, chiammato lo schiavo e fattole mettere
le primme straccie ’n cuollo, ne la mannaie, che co no
colore de sciuto da lo spitale tornaie a le sore, da le qua-
le fu co triste parole e peo fatte cacciata.

Pe la quale cosa se mese a pezzire pe lo munno: tanto
che, dapo’ mille stiente, essenno la negrecata grossa pre-
na, arrevaie a la cetate de Torre Longa e, iuta a lo palaz-
zo riale, cercaie quarche poco de recietto ’ncoppa la pa-
glia,  dove  na  dammecella  de  corte,  ch’era  na  bona
perzona, la raccouze, ed essenno l’ora de scarrecare la
panza fece no figliulo accossì bello ch’era na puca d’oro.
Ma la primma notte che nascette, mentre tutte l’autre
dormevano, trasette no bello giovane a chelle cammare
decenno: «O bello figlio mio, se lo sapesse mamma mia
’n conca d’oro te lavarria, ’n fasce d’oro te ’nfasciarria e
si maie gallo cantasse, mai da te me partarria!». Cossì
decenno,  a  la  primma  cantata  de  gallo,  squagliaie
comm’argiento vivo.

De la quale cosa essennose addonata la dammecella, e
visto ch’ogne notte veneva lo stisso a fare la stessa muse-
ca, lo disse a la regina, la quale – subeto che lo Sole
comm’a miedeco lecenziaie da lo spitale de lo cielo tutte
le stelle – fece no banno crudelissimo, che s’accedessero
tutte li galle de chella cetate, facenno tutto a no tiempo
vedole e carose quante galline ’nc’erano.

E tornanno la sera chillo medesemo giovane, la regi-
na, che steva sopra lo fierro e no sceglieva nemmiccole,
recanoscette ch’era lo figlio e l’abbracciaie strettamente.
E, perché la mardezzione data da n’orca a sto prencepe
era che sempre iesse spierto lontano da la casa soia fi’
che la mamma no l’avesse abbracciato e lo gallo no aves-
se cantato, tanto che subeto che fu tra le braccia de la

Letteratura italiana Einaudi

190

Giovan Battista Basile - Lo cunto de li cunti

mamma, se desfece lo percanto e scompette lo triste
’nfruscio.

Cossì la mamma se trovaie avere acquistato no nepote
comme na gioia, Luciella trovaie no marito comme no
fato e le sore, avuto nova de le grannezze soie, se ne ve-
nettero co na facce de pepierno a trovarela. Ma le fu re-
sa pizza pe tortano e foro pagate de la stessa moneta e co
gran crepantiglia d’arma canoscettero ca

figlio de la ’midia è l’antecore».

Letteratura italiana Einaudi

191

Giovan Battista Basile - Lo cunto de li cunti

LO COMPARE
TRATTENEMIENTO DECEMO
DE LA IORNATA QUINTA

Cola Iacovo Aggrancato ha no compare alivento, che
se lo zuca tutto, né potenno co arteficie o stratagemme
scrastaresillo da cuollo, caccia la capo da lo sacco e co
male parole lo caccia da la casa.

Fu bello veramente lo cunto, ditto co grazia e sentuto
co attenzione, de manera che concorzero mille cose a dare-
le zuco perché piacesse; ma, perché ogne picca de tiempo
che se metteva ’miezo da cunto a cunto teneva la schiava a
la corda e li deva li butte, però se sollecetaie Iacova de ire
a lo tuorno, la quale mese mano a la votte de le filastocco-
le pe refrescare lo desiderio dell’audeture de chesta mane-
ra: «La poca descrezzione, signure, fa cadere la mezacanna
de mano a lo mercante de lo iodizio, e sgarrare lo compas-
so all’architetto de la crianza e perdere la vusciola a lo ma-
rinaro de la ragione. La quale, piglianno radeca ne lo ter-
reno de la ’gnoranzia, non procrede autro frutto che de
vergogna e de scuorno, comme se vede soccedere ogne
iuorno e particolarmente accorse a no cierto faccetosta de
compare, comme dirraggio.

Era no cierto Cola Iacovo Aggrancato de Pomigliano,
marito de Masella Cernecchia de Resina, ommo ricco
comme a lo maro, che non sapeva chello che se trovava,
tanto c’aveva ’nchiuso li puorce e teneva paglia fi’ a
ghiuorno. Co tutto chesso, si be’ n’aveva né figlie né fit-
tiglie e mesurava li de quibus a tommola, se correva cien-
to miglia no le scappava uno de ciento vinte a carrino e,
facennose male a patere, faceva na vita stentata da cane
pe mettere da simmeto e fare stipa.

Tuttavota, sempre che se metteva a tavola pe mante-
nere la vita, ’nce arrevava pe ruotolo scarzo no male-
iuorno de compare, che no lo lassava pedata e, comme si

Letteratura italiana Einaudi

192

Giovan Battista Basile - Lo cunto de li cunti

avesse l’alluorgio ’n cuorpo e la ’mpolletta a li diente,
sempre si consignava all’ora de lo mazzeco pe remesca-
rese co loro e co na fronte de pesaturo se l’azzeccoliava
de manera ’ntuorno, che no nne lo poteva cacciare co li
pecune; e tanto le contava li muorze ’n canna e tanto de-
ceva mottette e iettava mazze fi’ che l’era ditto se te pia-
cesse.

Dove, senza farese troppo pregare, schiaffannose da
miezo a miezo fra lo marito e la mogliere e, comme si
fosse abbrammato allancato ammolato a rasulo assaiato
comme cane de presa e co la lopa ’n cuorpo, co na carre-
ra che bolava, da dove vene, da lo molino? menava le ma-
no comme a sonatore de pifaro, votava l’uocchie comme
a gatta forastera ed operava li diente comme a preta de
macena e gliottenno sano e l’uno voccone non aspettan-
no l’autro, comme s’avea buono chino li vuoffole, carre-
cato lo stefano e fattose na panza comme a tammurro e
dapo’ visto la petena de li piatte e scopato lo paese, sen-
za dicere covernamette dato de mano a n’arciulo e shio-
shiatolo, zorlatolo, devacatolo, trincatolo e scolatolo tut-
to a no shiato fi’ che ne vedeva lo funno, se ne pigliava la
strata a fare li fatte suoie, lassanno Cola Iacovo e Masel-
la co no parmo de naso.

Li quale, vedenno la poca descrezzione de lo compa-
re, che comme a sacco scosuto se ’norcava, cannariava,
ciancolava, ’ngorfeva, gliotteva, devacava, scervecchia-
va, piuzziava, arravogliava, scrofoniava, schianava, pet-
tenava, sbatteva, smorfeva e arresediava quanto ’nc’era a
la tavola, non sapevano che fare pe scrastarese da tuorno
sta sangozuca, sta pittema cordiale, sto ’nfettamiento de
vrache, sta cura d’agusto, sta mosca ’ntista, sta zecca fre-
sa, sta susta, sto soprauosso, sto pesone, sto cienzo per-
petuo, sto purpo, sta sasina, sto pisemo, sta doglia de ca-
po;  e  no  vedevano  mai  chell’ora,  na  vota,  magnare
sciamprate senza st’aiuto de costa, senza sta grassa de
suvero.

Letteratura italiana Einaudi

193

Giovan Battista Basile - Lo cunto de li cunti

Tanto che na mattina, avenno saputo ca lo compare
era iuto pe spalla de no commissario fora la terra, Cola
Iacovo disse: «Oh che sia laudato lo Sole Lione, ca na
vota ’n capo de ciento anne ’nc’è toccato de menare le
masche, de dare lo portante a le ganasse e de mettere
sotta lo naso senza tanto frusciamiento de tafanario!
perzò, la Corte me vo sfare io sfare me voglio! da sto
munno de merda tanto n’hai quanto scippe co li diente:
priesto, allumma lo fuoco, ca mo che avimmo mazza-
franca da farece na bona pettenata ’nce volimmo sgolia-
re de quarche cosa de gusto e de quarche muorzo gliut-
to!».

Cossì decenno corze ad accattare na bona anguilla de
pantano, no ruotolo de farina ashiorata e no buono fia-
sco de Mangiaguerra, e, tornato a la casa, mentre la mo-
gliere tutta affacennata fece na bella pizza, isso freiette
l’anguilla e, essenno ogne cosa all’ordene, se sedettero a
tavola. Ma non foro accossì priesto sedute, che veccote
lo pascone de compare a tozzolare la porta: e, affacciato-
se Masella e visto lo sconceca-iuoco de li contiente loro,
disse a lo marito: «Cola Iacovo mio, mai s’appe ruotolo
de carne a la chianca de li guste umane che non ce fosse
la ionta dell’uosso de lo despiacere, mai se dormette a
lenzola ianche de sfazione senza quarche cemmece de
travaglio; maie se fece colata de gusto che non ce ’mat-
tesse  chioppeta  de  mala  sfazione!  eccote  ’nzoccato
st’amaro muorzo, eccote annozzato ’n canna sto magna-
re cacato!».

A la quale Cola Iacovo respose: «Stipa ste cose che
stanno ’n tavola, squagliale, sporchiale, ’ncaforchiale,
che non parano, e po’ apre la porta, ca trovanno sac-
cheiato lo casale fuorze averrà descrezzione de partirese
priesto e ’nce darrà luoco da strafocarence co sto puoco
de tuosseco!».

Masella, mentre lo compare sonava ad arme e scam-
paniava a grolia, ’mpizzaie l’anguilla dereto a no repuo-

Letteratura italiana Einaudi

194

Giovan Battista Basile - Lo cunto de li cunti

sto, lo fiasco sotta lo lietto e la pizza fra li matarazze e
Cola Iacovo se schiaffaie sotta la tavola, tenenno mente
pe no pertuso de lo trappito, che pennoliava fi’n terra.

Lo compare pe la chiavatura de la porta vedde tutto
sto trafeco e comme fu apierto, co na bella rasa, tutto
sbagottuto e sorriesseto trasette drinto e, demannato da
Masella che l’era socciesso, disse: «Mentre m’hai fatto
stennerire co tanto spromiento e penzeniamiento fore la
porta, aspettanno lo stimolo e la venuta de lo cuorvo che
avisse apierto, m’è venuto pe li piede no serpe, uh mam-
ma mia, che cosa spotestata e brutta! fà cunto, ch’era
quanto l’anguilla c’hai posta drinto a lo stipo. Io, che me
vediette curto e male parato, tremmanno comm’a iunco,
avenno lo filatorio ’n cuorpo pe lo iaio, la vermenara pe
la paura, lo tremoliccio pe lo schianto, auzo na preta da
terra, quanto lo fiasco ch’è sotta lo lietto, e tuffete ’n ca-
po! ne faccio na pizza comme chella che è fra li mataraz-
ze! e mentre moreva e sparpateiava, vedeva ca me tene-
va mente, comme fa lo compare da sotta la tavola. Non
m’è restato sango adduosso, tanto sto schiantuso e atter-
ruto!».

A ste parole, non potenno chiù stare saudo, Cola Ia-
covo, che non ne poteva scennere lo zuccaro, cacciato la
capo fora de lo trappito, comme a Trastullo, che s’affac-
cia a la scena, disse: «S’è cossì, è pasticcio! mo sì c’avim-
mo chino lo fuso! vì, mo avimmo fatto lo pane, vì, mo
avimmo vinto lo chiaito! vì, se te devimmo dare, accusa-
ce a la Vagliva, si te avimmo fatto despiacere, fance na
quarera a la Zecca! se te siente affiso legame a curto, si
hai quarche crapiccio fance na cura co lo ’motillo, se
pretienne quaccosa fance na secotata co na coda de vor-
pa o schiaffance sso naso a Napole! che termene, che
muodo de procedere è lo tuio? pare che singhe sordato
a descrezzione e che vuoglie la robba nostra pe filatiello!
te deveva vastare lo dito, e non pigliarete tutta la mano,
c’oramaie ’nce vuoie cacciare da sta casa co tanta am-

Letteratura italiana Einaudi

195

Giovan Battista Basile - Lo cunto de li cunti

moinamiento! chi ha poca descrezzione tutto lo munno
è lo suio, ma chi non se mesura è mesurato e se tu non
hai mezacanna nui avimmo trapanature e laganature!
all’utemo, sai che se dice: a buono fronte buono pisaturo!
perzò, ogne riccio a suo pagliariccio, lassannoce co li
malanne nuostre. Se cride d’oie ’nante continuare sta
museca, ’nce pierde le pedate e non ne faie spagliocca;
’nce pierde la paratura, ca non te resce a pilo; se te ’mag-
gine de corcarete sempre a sto muollo, hai tiempo! và ca
l’hai! marzo te n’ha raso! e te ne puoi pigliare lo palicco,
se pienze ca chesta è taverna aperta a ssa canna fraceta!
quanto curre e ’mpizze! scordatenne, levatello da chioc-
ca, è opera perza e cosa de viento e non c’è chiù esca né
taglio pe tene! avive abbestato li corrive e li pecciune,
avive allommato li pupille, avive scanagliato l’asine, avi-
ve trovato la coccagna! ora và tornatenne, ca no te vene
chiù fatta, e a sta casa puoi mettere nome penna, ca non
lieve chiù acqua co lo fatto mio! e si sì no spia-pranzo,
no sfratta-panelle, no arresedia-tavola, no scopa-cocine,
no liccapignata, no annetta-scotelle, no cannarone, no
canna de chiaveca; s’hai lo ciancolo, la lopa, lo delluvio e
lo sfonnerio ’n cuorpo, che darrisse masto a n’aseno,
funno a na nave, che te ’norcarrisse l’urzo de lo prence-
pe, ne frusciarrisse lo Sangradale, né te vastarria lo Te-
vere, né l’Angravio e te magnarisse le brache de Mariac-
cio, và pe ss’autre accresie, và a tirare la sciaveca, và
adonanno pezze pe li monnezzare, và trovanno chiuove
pe le lave, và abboscanno cera pe l’assequie, và spilanno
connutte de latrine pe ’nchire ssa vozza, e sta casa te pa-
ra fuoco, c’ogne uno ha li guai suoie, ogn’uno sa che
porta sotto, ogn’uno sa che le va pe lo stommaco, ca
n’avimmo abbesuogno de ste ditte spallate, de st’accun-
te fallute, de ste lanze spezzate! chi se pò sarvare se sar-
va, besogna smammarete da ssa zizzenella, auciello pier-
de-iornata, dessutele, mantrone! fatica, fatica, miettete a
l’arte, trovate patrone!».

Letteratura italiana Einaudi

196

Giovan Battista Basile - Lo cunto de li cunti

Lo negrecato compare, sentennose fare sta parlata fo-
re de li diente, sta sbottata de postemma, sta cardata
senza pettenarulo, tutto friddo e ielato comm’a mariuo-
lo trovato ’n fragante, comm’a pellegrino c’ha sperduto
la strata, comme a marinaro c’ha rotta la varca, comme a
pottana  c’ha  perduto  l’accunte,  comme  a  peccerella
c’have allordato lo lietto, co la lengua ’nfra li diente, la
capo vascia, la varva ’mpizzata ’m pietto, l’uocchie pi-
sciarielle, lo naso peruto, li diente ielate, le mano vacan-
te, lo core assottigliato, la coda fra le coscia, cuoto cuo-
to, guatto guatto, adaso adaso, chiano chiano e zitto e
muto, se ne pigliaie le zaravottole, senza votarese mai ca-
po dereto, venennole a siesto chella ’norata settenza:

cane no ’mitato a nozze
non ce vaa, ca coglie zotte».

Risero tanto de lo scuorno de lo sbregognato compare,
che non s’adonavano ca lo Sole, ped essere stato troppo pro-
deco de luce, era falluto lo banco e, puosto le chiave d’oro
sotto la porta, s’era misso ’n sarvo. Ma Cola Ambruoso e
Marchionno, sciute co cosciale de cammuscio e casacche de
saia frappata a fare lo secunno motivo, scetaro l’aurecchie
tutte a sentire lo spetaffio de st’egroga che secota.

Letteratura italiana Einaudi

197

Giovan Battista Basile - Lo cunto de li cunti

LA TENTA
EGROCA

Cola Ambruoso e Marchionno

COLA AMBRUOSO

Fra tutte quante l’arte, o Marchionno,
a la tenta se deve, comme disse
non saccio si fu guattaro o si cuoco,
dare lo primmo vanto e primmo luoco.

MARCHIONNO

Io nego consequenza, o cola ambruoso,
perché chessa arte lorda,
ca vai co le manzolle
sempre de galla, vitrivuolo e asumma,
comm’a petena iusto de cargiumma.

COLA AMBRUOSO

Anze, è la chiù polita
fra tutte l’esercizie,
cosa de n’ommo appunto
che vo’ parere nietto ed è sedunto.

MARCHIONNO

Me darrai a rentennere
che sia de sprofformiero
o de ragammatore!
và tornatenne, và, c’hai fatto arrore!

COLA AMBRUOSO

Io te voglio provare,
e mantenere drinto de no furno,
ca l’arte de tentore
è cosa de segnore.
Chesta a lo iuorno d’oie s’usa fra tutte,
co chesta l’ommo campa
ed è tenuto ’n cunto,
aggia ’mbruoglie a lo cuorpo,

Letteratura italiana Einaudi

198

Giovan Battista Basile - Lo cunto de li cunti

aggia vizie a lo pietto,
ca co la tenta copre ogne defietto.

MARCHIONNO

Comme ’nc’entra lo vizio de la vita
co la tenta de lana e capisciola?

COLA AMBRUOSO

Comme se vede ca non sai decola ambruoso!
tu te cride ca parlo
de tegnere cauzette o pezze vecchie!
la tenta che dico io
è d’autra cosa ch’inneco o verzino,
tenta che fa parere a le perzone
lo colore mortella ’ncarnascione!

MARCHIONNO

Io sto drinto a no sacco,
non te ’ntenno spagliosca,
ca sto parlare tuio ’mpapocchia e ’nfosca!

COLA AMBRUOSO

Vì, ca si tu me ’ntienne
te ’mezzarrai tentore
o puro de canoscere chi tegne
ed averrai gran gusto
’mparare st’arte nova, arte che corre
fra la gente chiù scautra,
arte, che piglia a patto
no scarafone, che te para gatto!
siente: sarrà na forca de tre cotte,
che scopa quanto ’matte, e quanto alluma,
che n’auza quanto vede,
ch’azzimma quanto trova,
ora chi sa sta tenta
no le da nomme ’nfamme
de latro mariuolo,
de furbo marranchino,
ma dirrà ca se serve
de lo iodizio e caccia li denare

Letteratura italiana Einaudi

199

Giovan Battista Basile - Lo cunto de li cunti

da sotta terra, abbusca e saria buono
a campare fi’ drinto de no vosco,
che s’approveccia ed è no buono fante,
saraco tartarone e percacciuolo,
corzaro de copella,
che non perde la coppola a la folla.
E ’nsomma co ssa tenta,
cossì bella e galante,
piglia nomme d’accuorto no forfante!

MARCHIONNO

’Aglie, tu me vai ’nchienno pe le mano!
chesta è n’arte de spanto,
ma n’arte che non resce a poverielle,
si no a cierte masaute,
a li quale è conciesso de chiammare –
venenno da lontano –, asciutte asciutte,
agie li grancie suoi, li furte frutte!

COLA AMBRUOSO

’Nce sarà no potrone votafacce,
no iodio cacavrache, na gallina,
no poveriello d’armo,
core de pollecino,
sorriesseto, atterruto,
agghiaiato, schiantuso,
che tremma comm’a iunco,
sempre fila sottile,
sempre ha la vermenara,
lo filatorio ’n cuorpo,
e le face paura l’ombra soia;
s’uno lo mira stuorto
fa na quatra de vierme,
si n’autro l’ammenaccia, tu lo vide
comm’a quaglia pelata,
deventa muorto e spalleto,
le manca la parola
e subeto le veneno li curze;

Letteratura italiana Einaudi

200

Giovan Battista Basile - Lo cunto de li cunti

si chillo caccia mano, assarpa e sbigna.
Ma co sta tenta nobele,
lo teneno le gente
pe perzona prodente,
posata, ommo da bene,
che vace co lo chiummo e lo compasso,
né piglia strunze ’m buolo,
né a denare contante
compra le costiune,
non eie esca de corte,
se fa lo fatto suio,
è quieto e cagliato.
De sta manera, o figlio,
è tenuto pe vorpe no coniglio!

MARCHIONNO

Me pare che la ’ntenne
chi se sarva la pelle:
ca na vota leiette,
a na storia, non saccio
si fatta a mano o a stampa,
c’un bel fuir tutta la vita scampa.

COLA AMBRUOSO

Ma po’ dall’autra parte,
vide n’ommo de punto,
un ommo arresecato, ommo de core,
che non cede mollica a Rodomonte,
che sta da toccia a toccia co n’Orlanno,
che sta da tuzzo a tuzzo co n’Attorre,
che non se fa passare
la mosca pe lo naso, ed ha li fatte
’nante che le parole,
che fa stare a sticchetto e fa che metta
dui piede into na scarpa
ogne tagliacantone e capoparte;
votta buono le mescole,
have armo de leone,

Letteratura italiana Einaudi

201

Giovan Battista Basile - Lo cunto de li cunti

s’accide co la Morte,
né da mai passo arreto e sempre ’meste
comm’a no caperrone;
ma, s’è misso a sta tenta,
è tenuto da tutte
pe no scapizzacuollo ’mpertenente,
temerario ’nsolente,
no toccuso, no pazzo vetreiuolo,
no tentillo, no fuoco scasacase,
che te mette lo pede ad ogne preta,
che te cerca l’arrisse co lo spruoccolo,
n’ommo senza ragione,
una perzona rotta e senza vriglia,
che non è iuorno che non fa scarriglia,
che fa stare ’nquiete li vecine,
che provoca le prete de la via;
’nsomma è stimmato n’ommo che vedemmo
degno de rimme, degno de no rimmo!

MARCHIONNO

Zitto, c’hanno ragione,
perché perzona sapia ed aggiustata
è chi se fa stimare senza spata!

COLA AMBRUOSO

Ecco ’nc’è no spizeca,
uno muorto de famme,
uno stritto ’n centura,
una vorza picosa, una tenaglia
de caudararo, cacasicco e stiteco,
uno roseca-chiuove,
no cavallo senese,
no cetrangolo asciutto,
no suvaro suino, uosso de pruno,
na formica de suorvo, no speluorcio,
mamma de la meseria, poveriello,
che comme a no cavallo caucetaro
’nante darrà no paro de panelle

Letteratura italiana Einaudi

202

Giovan Battista Basile - Lo cunto de li cunti

che no pilo de coda,
no grimmo ed aggrancato
che corre ciento miglia
né le scappa no picciolo,
che darrà ciento muorze a no fasulo,
che farrà ciento nodeca
a na meza de cinco,
e che non caca mai pe no magnare.
Ma se remedia subeto a sta tenta,
e se dice ch’è n’ommo de sparagno,
che non ietta o sbaraglia chello c’have,
che non face la robba
ire pe l’acqua a bascio,
ch’è buon ommo de casa
e ire no ne fa mollica ’n terra:
all’utemo è chiammato
(ma da certe canaglia)
ommo ch’è no compasso, ed è tenaglia!

MARCHIONNO

Oh che sporchia sta razza,
c’hanno lo core drinto a li tornise!
fa diete non dette da lo miedeco,
porta ciento pezzolle,
sempre lo vide affritto,
se tratta da guidone e da vaiasso,
e more sicco ’miezo de lo grasso!

COLA AMBRUOSO

Ma lo revierzo po’ de la medaglia
è di chi spanne e spenna:
darria funno a na nave,
darria masto a na zecca,
sacco scosuto, ietta quanto tene,
che non fa cunto de la robba c’have.
Le vide ciento attuorno,
scorcogliune, alivente,
senza nulla vertute,

Letteratura italiana Einaudi

203

Giovan Battista Basile - Lo cunto de li cunti

ed isso a bottafascio le refonne.
Sfragne senza iodizio,
votta senza ragione,
dace a cane ed a puorce
e se ne vace ’n fummo.
Ma co sta tenta acquista openione
de n’armo liberale,
de cortese, magnanemo e ientile,
che te darria le visole,
ammico de l’ammice,
puzza de re, mai nega a chi le cerca;
e co sta bella rasa
sfratta le casce e sfonnola la casa!

MARCHIONNO

Ne mente pe la canna
chi chiamma liberale uno de chisse:
liberale è chi dace a tiempo e a luogo,
né ietta pataccune
a gente senza ’nore ed a boffune,
ma refonne li scute
a povero ’norato, e c’ha vertute.

COLA AMBRUOSO

Vide no magna-magna,
pignato-chino, piecoro lanuto,
Martino, cervenara, sauta e tozza,
una casa a doi porte, cauzature,
che vene da Cornito
ed ha casa a Forcella,
un accorda-messere, uno tauriello
ch’è quatro oregenale
de la ’nfamia e retratto de la copia.
E, tinto isso perzine,
lo chiammano quieto, ommo da bene,
galant’ommo, che fa lo fatto suio,
e se la fa co tutte,
è co tutte cortese,

Letteratura italiana Einaudi

204

Giovan Battista Basile - Lo cunto de li cunti

tene la casa aperta pe l’ammice,
non va co zeremonie, né co punte,
buono comm’a lo pane,
doce comm’a lo mele,
ne fai quello che vuoie;
e ’ntanto, senza fare
niente la facce rossa,
fa mercato de carne, e sarva l’ossa!

MARCHIONNO

Chisse oie campano a grassa,
uno de chisse schitto
vede se va de notte a la taverna,
po’ ca pe l’ossa luce la lanterna.

COLA AMBRUOSO

N’ommo sta reterato,
né pratteca co guitte e co verrille,
fuie le scommerziune,
non vo’ doglie de capo,
non vole dare cunto
a lo tierzo, a lo quarto,
vive sempre quieto,
patrone de se stisso,
non have chi lo sceta quanno dorme,
né le conta li muorze quanno magna.
Puro ’nc’è chi lo tegne,
e lo chiamma foriesteco e sarvaggio,
na merda de sproviero,
che n’adora né fete,
no spruceto, no ’nsipeto,
rusteco, cotecone,
n’ommo senza sapore e senz’ammore,
sciaurato, bestiale,
catarchio, maccarone senza sale.

MARCHIONNO

O felice chi stace a no desierto,
ca non vede né abbotta!

Letteratura italiana Einaudi

205

Giovan Battista Basile - Lo cunto de li cunti

dica chi vole: io trovo
no mutto assai provato
meglio sulo che male accompagnato.

COLA AMBRUOSO

Ma po’, dall’autra banna,
truove no commerzevole,
che se fa carne ed ogna co l’ammice,
no buon compagno affabele,
che tratta a la carlona.
E co sta tenta, chi lo crederria,
trova chi lo retaglia e forfecheia,
cose e scose, e lavora a pilo-’mierzo,
e le face la causa da dereto,
chiammannolo sfrontato, miette-’nante,
pideto-’m-braca, fronte a pontarulo,
strenga rotta ’n dozzana,
sfacciato, petrosino d’ogne sauza,
che vo’ mettere sale a quanto vede,
che vo’ dare de naso a quanto sente,
’ntrammettiero, arrogante, ’mpacciariello:
auzate chesso e spienne, o poveriello!

MARCHIONNO

’Nce vole chesto, e peo!
lo spagniuolo la ’ntese,
che disse ha no gran piezzo:
la muccia chella es causa de despriezzo!

COLA AMBRUOSO

Si n’ommo pe ventura
parla sperlito, chiacchiara e trascorre,
e fa pompa de ’nciegno e de loquela,
e dovunca lo tuocche e lo revuote
lo truove spierto e te responne a siesto,
sta tenta l’arreduce de manera,
che n’auza no cappiello
de no parabolano cannarone,
de na canna de chiaveca,

Letteratura italiana Einaudi

206

Giovan Battista Basile - Lo cunto de li cunti

d’uno che darria masto a le cecale,
c’ha chiù parole che non ha na pica,
che te ’ntrona la capo e te scervelleca,
co tanta paparacchie e filastoccole,
tanta cunte dell’uerco,
e co tanta taluorne e visse-visse,
che, quanno mette chella lengua ’n vota
co na vocca de culo de gallina
te ’nfetta, te stordisce e t’ammoina.

MARCHIONNO

A sta età de sommarre
fa quanto vuoie, ca sempre tu le sgarre!

COLA AMBRUOSO

Ma s’un autro te stace zitto e mutto,
caglia, appila ed ammafara,
e se stipa la vocca pe le fico,
no lo siente na vota pipitare,
sta tenta te lo muta de colore,
ca n’è chiammato Antuono, babione,
muscio, piezzo d’anchione, mammalucco,
comm’a cippo de ’nfierno,
sempre friddo e ielato,
comme la zita che male ’nce venne.
Tanto, che pe sto gorfo
trammontana io non veo:
si parle tristo e si non parle, peo!

MARCHIONNO

Veramente oie lo iuorno
non sai comme trattare,
non sai comme pescare,
non c’è strata vattuta a chi cammina:
viato chi a sto munno la ’nevina!

COLA AMBRUOSO

Ma chi porria mai dire fi’ a lo rummo
l’affette de sta tenta?
ca ’nce vorria mill’anne senza fallo,

Letteratura italiana Einaudi

207

Giovan Battista Basile - Lo cunto de li cunti

né vastarria na lengua de metallo!
facciase che se voglia,
tratta comme te piace, ad ogne muodo
se le cagna colore, ed è chiammato
lo boffone faceto,
che da trattenemiento;
lo spione, che sape lo costrutto
d’Agebilebo munno;
lo forfante ’ncegnuso e saracone;
lo pigro ommo flemmateco,
lo cannaruto ommo de bona vita,
l’adulatore bravo cortesciano,
che canosce l’omore
de lo patrone e che le vace a bierzo;
la pottana cortese e de buon tratto;
lo ’gnorante ch’è semprece e da bene.
Cossì de mano ’mano,
va descorrenno e suffecit!
Perzò n’è maraveglia s’a la corte
lo tristo pampaneia,
lo buono se gualeia,
perché so’ li signure
gabbate da sta tenta a li colure,
e fanno cagno e scagno,
comme sempre s’è visto,
lassanno l’ommo buono pe lo tristo.

MARCHIONNO

Negrecato chi serve!
oh che meglio la mamma
l’avesse fatto muorto!
corre borrasca, e mai no spera puorto.

COLA AMBRUOSO

La corte è fatta sulo
pe gente viziosa,
che ne tene lo buono sempre arrasso,
e lo leva de pede e botta e sbauza.

Letteratura italiana Einaudi

208

Giovan Battista Basile - Lo cunto de li cunti

Ma lassammo sti cunte:
ca, mentre me se raspa a dove prode,
no scomparria pe craie né pe pescrigno:
perzò facimmo punto e ’nsoperammo,
mo che lo sole ioqua a covalera,
che farrimmo lo riesto n’autra sera!

Chiuse tutte a no stisso tempo la vocca Cola Ambruo-
so e lo iuorno lo Sole; pe la quale cosa, appontato de
tornare la matina appriesso co nova monizione de cunte,
se ne iettero a le case loro, sazie de parole e carreche
d’appetito.

SCOMPETURA DE LA IORNATA SECONNA

Letteratura italiana Einaudi

209

Giovan Battista Basile - Lo cunto de li cunti

TERZA IORNATA
DE LI TRATTENEMIENTE DE LI PECCERILLE

Non cossì priesto foro liberate, pe la visita de lo Sole,
tutte l’ombre che erano carcerate da lo tribunale de la
Notte, che tornaie a lo medesemo luoco lo prencepe e la
mogliere insiemme co le femmene. E, pe passare allegra-
mente chell’ore che s’erano poste ’miezo fra la matina e
l’ora de mangiare, fecero venire li vottafuoche, e commen-
zaro co gusto granne ad abballare, facenno Roggiero, Vil-
lanella, lo Cunto de l’Uerco, Sfessania, lo Villano vattu-
to, Tutto lo iuorno co chella palommella, Stordiglione,
Vascio de le Ninfe, la Zingara, la Crapicciosa, la Mia
chiara stella, lo Mio doce amoroso fuoco, Chella che vao
cercanno,  la  Cianciosa  e  cianciosella,  l’Accorda-
messere, Vascia ed auta, la Chiarantana co lo Spontape-
de, Guarda de chi me iette a ’nammorare, Rape ca t’è
utile, Le nuvole che pe l’aria vanno, Lo diavolo ’n cam-
misa, Campare de speranza, Cagnia mano, Cascarda,
Spagnioletta, chiodenno li balli co Lucia canazza, pe dare
gusto a la schiava. E cossì se ne corze lo tiempo che non se
ne adonaro e venne l’ora de lo mazzeco, dove venne tutto
lo bene de lo cielo, che ancora magnano; e, levato le tavo-
le, Zeza, che steva ammolata a rasulo pe contare lo cunto
suio, decette de chesta manera:

Letteratura italiana Einaudi

210

Giovan Battista Basile - Lo cunto de li cunti

CANNETELLA
TRATTENEMIENTO PRIMMO
DE LA IORNATA TERZA

Cannetella non trova marito che le dia a l’omore, ma
lo peccato suio la fa ’ncappare ’n mano a n’uerco che le
da mala vita; ma da no chiavettiero vassallo de lo patre è
liberata.

«È mala cosa, signure, a cercare meglio pane che de gra-
no, perché se vene a termene de desiderare chello che s’è
iettato, devenno la perzona contentarese de l’onesto, che
chi tutto vole tutto perde e chi cammina ’ncoppa a le cim-
me  de  l’arvole  ha  tanta  pazzia  ’ncoppa  la  chiricoccola
quanto pericolo sotta le carcagne, comme se vedde a na fi-
glia de re, che sarrà materia de lo cunto che v’aggio a dice-
re.

Era na vota lo re de Bello Puoio, c’aveva chiù deside-
rio de fare razza che non hanno le portarobbe che se
facciano assequie pe racogliere cera. Tanto che fece vuto
a la dea Scerenga, che le facesse fare na figlia, ca le vole-
va  mettere  nomme  Cannetella,  pe  memoria  ca  s’era
straformata ’n canna e tanto pregaie e strapregaie, che,
recevenno la grazia, avuta da Renzolla la mogliere na
bella squacquara, le mese lo nomme c’aveva ’mprom-
misso.

La quale cresciuta a parme e, fatto quanto a na perte-
ca, le disse lo re: «Figlia mia, già sì fatta, lo cielo te bene-
dica, quanto na cercola e sì a buon tiempo d’accompa-
gnarete co no maretiello merdevole de ssa bella facce, pe
mantenere la ienimma de la casa nostra. Perzò, volenno-
te bene quanto a le visciole e desideranno lo gusto tuio,
vorria sapere che razza de marito vorrisse: che sciorte
d’ommo te darria a l’omore? lo vuoi letterummeco o
sparteggiacco? guagnonciello o de tiempo? morrascato
o ianco e russo? lungo ciavano o streppone de fescena?

Letteratura italiana Einaudi

211

Giovan Battista Basile - Lo cunto de li cunti

stritto ’n centura o tunno comm’a boie? tu sciglie e io
me ’nce fermo».

Cannetella, che sentette ste larghe afferte, rengrazian-
no lo patre le disse ca aveva dedecato la vergenetate soia
a Diana, né voleva pe nesciuno cunto strafocarese co lo
marito. Co tutto chesso, pregata e strapregata da lo re,
disse: «Pe no mostrareme ’nsamorata a tanto ammore
me contento de fare le boglie vostre, puro che me sia da-
to ommo tale che non ce ne sia chiù pe lo munno».

Lo patre, sentuto chesto, co n’allegrezza granne se
pose da la matina a la sera a la fenestra affacciato, squa-
tranno, mesuranno e scannaglianno tutte chille che pas-
savano pe la chiazza. E, passanno certo ommo de bona
grazia, disse lo re a la figlia: «Curre, affacciate Cannetel-
la, e vide si chisso è a mesura de le boglie toie!». Ed essa
facennolo saglire, le fecero no bellissemo banchetto, do-
ve ’nce fu quanto se poteva desiderare e, magnanno ma-
gnanno, cadette a lo zito da la vocca n’ammennola, che
calatose ’n terra l’auzaie destramente, mettennola sotta a
lo mesale; e, scomputo lo mazzecatorio, se ne iette. E lo
re  disse  a  Cannetella:  «Comme  te  piace  lo  zito,  vita
mia?». Ed essa: «Squagliamillo da ’nante sto grisolaffio,
pocca n’ommo granne e gruosso comm’ad isso non se
doveva lassare scappare n’ammennola da la vocca!».

Lo re, sentuto chesto, tornaie ad affacciarese n’autra
vota e, passanno n’autro de buono taglio, chiammai la
figlia, pe ’ntennere si le avesse grazia chist’autro. E, re-
sponnenno Cannetella che lo facesse saglire, fu chiam-
mato  ad  auto  e  fattole  n’autro  commito;  comme  fu
scomputo lo magnare e iutosenne chillo ommo, adde-
mannaie lo re a la figlia se le piaceva. La quale disse: «E
che ne voglio fare de sto scuro cuorpo? lo quale deveva
a lo manco portare cod isso no paro de serveture pe le-
varele lo ferraiuolo da cuollo».

«S’è cossì, è pasticcio», disse lo re, «cheste so’ scuse
de male pagatore e tu vai cercando leppole pe non me

Letteratura italiana Einaudi

212

Giovan Battista Basile - Lo cunto de li cunti

dare sto gusto. Perzò resuorvete ca te voglio maretare e
trovare radeca vastante da fare sguigliare la soccessione
de la casa mia».

A ste parole ’nfomate respose Cannetella: «Pe ve la
dire, signore tata, fora de li diente, e comme la sento, vui
zappate a lo maro e facite male lo cunto co le deta, per-
ché non me soggecarraggio maie ad ommo vevente, si
non averrà la capo e li diente d’oro». Lo re negrecato,
vedenno la figlia co la capo tosta, fece iettare no banno,
che chi s’asciasse a lo regno suio secunno lo desederio
de la figlia se facesse ’nante, ca le darria la figlia e lo re-
gno.

Aveva sto re no gran nemico chiammato Shioravante,
lo quale non poteva vedere pinto a no muro, che, sentu-
to sto banno, ped essere no bravo nigromanto fece veni-
re na mano de chille arrasso sia, commannannole che le
facessero subeto la capo e li diente d’oro. A lo quale re-
sposero che con gran forza l’averriano fatto sto servizio,
ped essere cosa stravagante a lo munno, ca chiù priesto
l’averriano dato le corna d’oro comme cosa chiù osetata
a lo tiempo d’oie; co tutto chesto, sforzate da li ’nciarme
e percante, facettero quanto voleva.

Lo quale, vistose la capo e li diente de vintequatto ca-
rate, passaie pe sotta le feneste de lo re, lo quale, visto
chillo che ieva propio cercanno, chiammaie la figlia, che
subeto vedennolo disse: «Ora chisto è isso, né porria es-
sere meglio si me l’avesse ’mpastato co le mano meie!».
E, volennose auzare Shioravante pe iresenne, lo re le
disse: «Aspetta no poco, frate, comme sì caudo de rene!
pare che stinghe co lo pigno a lo iodio, e c’agge lo ar-
giento vivo dereto e lo spruoccolo sotta la codola! chia-
no, ca mo te do bagaglie e gente pe accompagnare a te
ed a figliama, che voglio che te sia mogliere». «Ve ren-
grazio», disse Shioravante, «non c’è de che, vasta schitto
no cavallo, quanto me la schiaffo ’n groppa, ca a la casa
mia non mancano serveture e mobele quanto l’arena».

Letteratura italiana Einaudi

213

Giovan Battista Basile - Lo cunto de li cunti

E, contrastato no piezzo, all’utemo Shioravante la venze
e, postala ’n groppa a no cavallo, se partette.

E la sera, quanno da lo centimmolo de lo cielo se leva-
no li cavalle russe e se ’nce metteno li vuoie ianche, arri-
vato a na stalla dove manciavano cierte cavalle ’nce fece
trasire Cannetella, dicennole: «Stà ’n cellevriello: io ag-
gio da dare na scorzeta fi’ a la casa mia dove ’nce vonno
sette anne ad arrevarence; perzò avierte ad aspettareme
drinto sta stalla e non scire né farete vedere da perzona
che viva, ca te ne faccio allecordare mentre sì viva e ver-
de». A lo quale respose Cannetella: «Io te songo sogget-
ta e farraggio lo commannamiento tuio pe fi’ a no fenuc-
chio;  ma  vorria  sapere  schitto  che  cosa  me  lasse  pe
campare fra sto miezo». E Shioravante leprecaie: «Te
vastarrà chello che resta de biava a sti cavalle».

Considera mo che core fece la negra Cannetella e si
iastemmaie l’ora e lo punto che ne fu parola e, restanno
fredda e ielata, se faceva autrotanto pasto de chianto
quanto le mancava lo civo, mardecenno la sciorte e de-
sgrazianno le stelle, che l’avessero arreddotta da lo pa-
lazzo riale a la stalla, da li sproffumme a lo fieto de lo le-
tamme, da li matarazze de lana varvaresca a la paglia e
da li buone muorze cannarute a la remmasuglia de li ca-
valle. La quale vita stentata passaie na mano de mise,
ch’era dato da magnare la biava a li cavalle e non se ve-
deva da chi e lo relievo de la tavola sostentava lo corpo
suio.

Ma ’n capo de tanto tiempo, affacciannose pe no per-
tuso vedde no bellissimo giardino, dov’erano tante spal-
lere de cetrangole, tante grotte de cetra, tante quatre de
shiure e piede de frutte e pergole d’uva, che era na gioia
a vedere; pe la quale cosa le venne golio de na bella pi-
gna d’anzolia c’aveva allommata e disse fra se stessa:
«Voglio scire guatto guatto a zeppoliarenella e vengane
chello che venere vole e cada lo cielo: che pò essere mai
da cà a ciento anne? chi ’nce lo vole dire a maritemo? e
ca lo sapesse pe desgrazia, che me vo’ fare all’utemo?

Letteratura italiana Einaudi

214

Giovan Battista Basile - Lo cunto de li cunti

chessa è anzolia, non cornecella!». Cossì scette e se re-
creaie lo spireto assottigliato pe la famme.

Ma da là a poco, ’nanze lo tiempo stabeluto, venne lo
marito  e  no  cavallo  de  chille  accusaie  Cannetella  ca
s’aveva pigliata l’uva; tale che, sdegnato, Shioravante,
cacciato da miezo li cauzune no cortiello, la voze accide-
re, ma essa, ’ngenocchiatase ’n terra, lo pregaie a tenere
le mano ad isso, pocca la famme cacciava lo lupo da lo
vosco, e tanto disse che Shioravante le disse: «Io te la
perdono pe sta vota e te do la vita pe lemmosena, ma si
n’autra vota te tenta chillo che scria e saccio ca te faie
vedere a lo sole, io ne faccio mesesca de la vita toia!
perzò stamme ’n cellevriello, ca vao n’autra vota fore e
starraggio da vero sette anne e sorchia deritto, ca non te
vene chiù ’m paro ed io te sconto lo viecchio e lo nuo-
vo!».

Cossì ditto partette e Cannetella fece na shiommara
de lagreme e, sbattenno le mano e pisannose lo pietto e
tirannose le zervole, diceva: «Oh che non ’nce fosse mai
’ngriata a lo munno, pocca doveva avere sta ventura
ponteca! o patre mio e comme m’hai affocata! ma che
me doglio de patremo, s’io stessa m’aggio fatto lo dan-
no, io stessa m’aggio fravecata la mala sciorte? ecco desi-
derato la capo d’oro pe cadere ’n chiummo e morire de
fierro! oh comme ’nce lo bole, ca pe volere d’oro le
diente faccio lo dente d’oro! chisto è castico de lo cielo,
ca deveva fare a boglia de patremo e non avere tanta
vierre e merruoiete! chi non ’ntenne mamma e patre, fa
la via che non sape!». Cossì non c’era iuorno che non fa-
cesse sto riepeto, tanto che l’uocchie suoie erano fatte
doi fontane, e la faccia era tornata smascata e gialloteca,
che vedive na compassione: dove erano chille uocchie
frezziante? dove chelle mela dece? dove lo risillo de
chella vocca? no l’averria canosciuta lo patre stisso.

Ora  ’n  capo  de  n’anno,  passanno  pe  desgrazia  da
chella stalla lo chiavettiero de lo re, canosciuto da Can-

Letteratura italiana Einaudi

215

Giovan Battista Basile - Lo cunto de li cunti

netella lo chiammaie e scette fora, ma chillo, che se ’nte-
se chiammare pe nomme né canoscennola, la povera fe-
gliola tanto era stravisata, appe a strasecolare. Ma, ’ntiso
chi era e comme se trovava cossì scagnata dall’essere
suio, parte pe la pietate de la giovene parte pe se guada-
gnare la grazia de lo re, la mese drinto na votte vacante
che portava ’ncoppa a na sarma, e, trottanno a la vota de
Bello Puoio ionze a le quattro ore de notte a lo palazzo
de lo re. Dove tozzolato la porta e affacciatose li servetu-
re e ’ntiso che era lo chiavettiero, le fecero na ’nciuriata
a doi sole, chiammannolo animale senza descrezzione,
che veneva a chell’ora a sconcecare lo suonno de tutte e
ca n’aveva buon mercato si no le tiravano quarche sa-
vorra o mazzacano a la chiricoccola.

Lo re, sentuto sto remmore e dittole da no cammarie-
ro chi fosse, lo fece subeto trasire, conzideranno che,
mentre  a  n’ora  cossì  ’nsolita  se  pigliava  sta  feducia,
quarche gran cosa era accaduta e, scarrecata la sarma, lo
chiavettiero stompagnaie la votte, da dove scette Canne-
tella, la quale ’nce voze autro che parole ad essere cano-
sciuta da lo patre e si non era pe no puorro c’aveva a lo
vraccio deritto essa poteva tornaresenne. Ma, comme
s’accertaie de lo fatto, l’abbracciaie e basaie millanta vo-
te e subeto fattole fare no scaudatiello e polizzatola e re-
sediatola tutta, le fece fare collazione, ca de la famme al-
lancava.

E dicennole lo patre: «Chi me l’avesse ditto, figlia
mia, de vederete de ssa manera! e che facce è chessa?
chi t’have arreddutta a sto male termene?». Ed essa re-
spose: «Cossì va, segnore mio bello. Chillo turco de Var-
varia m’ha fatto patere strazie de cane, che me so’ vista a
tutte l’ore co lo spireto a li diente. Ma non te voglio di-
cere chello c’aggio passato, perché quanto sopera lo
sopportamiento omano tanto passa la credenza dell’om-
mo: vasta, so’ ccà, patre mio, e non me voglio partire
mai chiù da le piede tuoie e ’nanze voglio essere vaiassa

Letteratura italiana Einaudi

216

Giovan Battista Basile - Lo cunto de li cunti

a la casa toia che regina a la casa d’autro, ’nanze voglio
na mappina dove tu stai che no manto d’oro da te lonta-
na, ’nanze voglio votare no spito a la cocina toia che te-
nere no scettro a lo bardacchino d’autro».

Tra chesto miezo, tornato Shioravante da fora, le fu
referuto da li cavalle che lo chiavettiero n’avesse foiuto
Cannetella drinto la votte. Lo quale, sentuto chesto, tut-
to scornato de vregogna tutto scaudato de sdigno, corze
a la vota de Bello Puoio, e, trovato na vecchia c’abetava
faccefronte lo palazzo de lo re, le disse: «Quanto te vuoi
pigliare, madamma mia, e lassame vedere la figlia de lo
re?». E cercannole chella ciento docate Shioravante se
mese na mano a la guarnera e ’nce le contaie subeto
l’uno ’ncoppa l’autro.

La quale, pigliatose lo fatto, lo fece saglire ’ncoppa
l’astraco, da dove vedde Cannetella fore na loggia che
s’asciucava li capille. La quale, comme se lo core l’avesse
parlato, votatose a chella parte s’addonaie de l’agguaieto
e derrupatose pe le scale corze a lo patre gridanno: «Si-
gnore mio, se non mi facite a sta medesema pedata na
cammara co sette porte de fierro, io so’ varata!». «Pe sto
poco  te  voglio  perdere?»  disse  lo  re  «che  se  spenna
n’uocchie e se dia sfazione a sta bella figlia!», e subeto,
toccata iocata, foro stampate le porte.

La quale cosa saputo Shioravante tornaie a la vecchia,
e le disse: «Che autra cosa vuoi da me e và a la casa de lo
re, co scusa de vennere quarche scotella de russo e, tra-
senno dove sta la figlia, miettele destramente fra li mata-
razze sta cartoscella, decenno mentre ’nce la miette, sot-
ta  lengua,  tutta  la  gente  stiase  addormentata,  e
Cannetella stia sulo scetata!»

La vecchia accordatase pe ciento autre docate lo ser-
vette de bona ’ngresta – oh nigro chi fa pratticare a la
casa soia ste brutte caiorde, che co scusa de portare
cuonce, te conciano ’n cordovano lo ’nore e la vita! Ora,
fatto  c’appe  la  vecchia  sto  buono  afficio,  venne  tale

Letteratura italiana Einaudi

217

Giovan Battista Basile - Lo cunto de li cunti

suonno spotestato a chille de la casa che parevano tutte
scannate. Schitto Cannetella stava coll’uocchie apierte,
pe la quale cosa, sentenno scassare le porte, commen-
zaie a gridare comme cotta de fuoco, ma non c’era chi
corresse a le vuce soie, de manera tale che Shioravante
iettaie tutte le sette porte a terra e, trasuto drinto la cam-
mara, s’afferraie Cannetella co tutte li matarazze pe por-
taresella.

Ma, comme voze la sciorte soia, cascata ’n terra la car-
toscella che ’nce pose la vecchia, e sparpogliata la porve-
re, se scetaie tutta la casa, che sentenno li strille de Can-
netella corzero tutte, pe fi’ a li cane ed a le gatte, e dato
de mano all’uerco ne fecero tonnina, restanno ’ncappato
a la medesema tagliola c’aveva aparato a la sfortonata
Cannetella; provanno a danno suio che

non c’è peo dolore
de chi co l’arme propie acciso more».

Letteratura italiana Einaudi

218

Giovan Battista Basile - Lo cunto de li cunti

LA PENTA MANO-MOZZA
TRATTENEMIENTO SECUNNO
DE LA IORNATA TERZA

Penta sdegna le nozze de lo frate e, tagliatose le ma-
no, ’nce le manna ’m presiento; isso la fa iettare drinto
na cascia a maro; e data a na spiaggia, no marinaro la
porta a la casa soia, dove la mogliere gelosa la torna a
iettare drinto la stessa cascia, e, trovata da no re, se ’nce
’nzora. Ma pe trafanaria de la stessa femmena marvasa è
cacciata da lo regno e, dapo’ luonghe travaglie, è trovata
da lo marito e da lo frate e restano tutte quante contien-
te e conzolate.

Sentuto lo cunto de Zeza, dissero de commune parere
che ’nce voze chesto e peo a Cannetella, che cercava lo pilo
drinto all’uovo; puro avettero consolazione granne de ve-
derela sciarvogliata da tanto affanno e fu cosa da conside-
rare che, dove tutte l’uommene le spuzzassero, fosse arred-
dutta a ’ncrenarese a no chiavettiero perché la levasse da
tanto travaglio. Ma facenno mutto lo re a Cecca che scapo-
lasse lo cunto suio, essa non fu tarda a parlare, cossì de-
cenno: «Ne li travaglie la virtù se coppella e la cannela de
la bontà dov’è chiù scuro chiù straluce e le fatiche partori-
sceno lo miereto e lo miereto se porta attaccato a lo velli-
colo lo ’nore; non trionfa chi sta co le mano all’anca, ma
chi votta le mescole; comme fece la figlia de lo re de Preta
Secca, che con sodore de sango e co pericolo de morte se
fravecaie la casa de lo contento, la fortuna de la quale
m’aggio misso ’n chiricoccola de ve contare.

Essenno lo re de Preta Secca remaso vidolo e caruso
de la mogliere, le trasette ’n capo farfariello de pigliarese
Penta, la sore stessa; pe la quale cosa chiamatola no
iuorno da sulo a sulo le decette: «Non è cosa, sore mia,
d’ommo de iodizio farese scire lo bene da la casa, otra
che non sai comme te resce a farence mettere pede da

Letteratura italiana Einaudi

219

Giovan Battista Basile - Lo cunto de li cunti

gente forestera; però avenno mazzecato buono sto nego-
zio, aggio fatto proposeto de pigliareme a te pe moglie-
re: perché tu sì fatta a lo shiato mio, e io saccio la natura
toia. Contentate adonca de fare sto ’ncrasto, sta lega de
poteca, sto uniantur acta, sto misce e fiat poto, ca farrim-
mo l’uno e l’autro lo buono iuorno».

Penta, sentenno sto sbauzo de quinta, remase fora de
se stessa e no colore le sceva e n’autro le traseva, che
non s’averria creduto mai che lo frate fosse dato a sti
saute  e  cercasse  de  darele  no  paro  d’ova  sciaccole,
dov’isso n’aveva abbesuogno de ciento fresche. E, stata
pe no buono piezzo muta, penzanno comme devesse re-
sponnere a na demanna cossì ’mpertenente e fora de
proposeto, all’utemo scarrecanno la sarma de la pacien-
za le disse: «Si vui avite perduto lo sinno, io non voglio
perdere la vregogna! me maraveglio de vui, che ve facite
scappare ste parole da la vocca! le quale, si so’ da burla
hanno de l’aseno, si so’ da vero feteno de caperrone; e
me despiace che s’avite vui lengua da dire ste brutte vre-
gogne aggio io arecchie da le sentire. Io mogliere a vui?
+ chi fatto a tene? che nasa faise? + da quanno niccà ste
crapiate? st’oglie potrite? ste mesche? e dove stammo, a
lo Ioio? ve so’ sore o caso cuotto? faciteve a correiere,
previta vosta, e no ve facite chiù sciuliare ste parole da
vocca, ca farraggio cose da non se credere e mentre vui
non me stimarrite da sore io no ve tenarraggio da chello
che me site!».

E, cossì decenno, sfilaie drinto na cammara e pontel-
latose da dereto non vedde la facce de lo frate pe chiù
de no mese, lassando lo nigro re, ch’era iuto co no fron-
te de maglio pe stracquare le palle, scornato comm’a
peccerillo che ha rutto l’arciulo e confuso comm’a vaias-
sa che l’è stata levata la carne da la gatta. Ma ’n capo de
tante iuorne, zitata de nuovo da lo re a la gabella de le
sfrenate voglie, essa voze sapere onninamente de che
s’era ’ncrapicciato lo frate a la perzona soia e, sciuta da

Letteratura italiana Einaudi

220

Giovan Battista Basile - Lo cunto de li cunti

la cammara, lo ieze a trovare, decennole: «Frate mio, io
me songo vista e mirata a lo schiecco e non trovo cosa a
sta facce che pozza essere meretevole dell’ammore vuo-
stro, pocca non so’ muorzo accossì goliuso che faccia
sparpatiare le gente».

E lo re le decette: «Penta mia, tu sì tutta bella e com-
prita da la capo a lo pede, ma la mano è chella che me
face sopra ogni autra cosa ashievolire: la mano, caccia-
carne che da lo pignato de sto pietto me tira le visciole;
la mano, vorpara che da lo puzzo de sta vita n’auza lo
cato dell’arma; la mano, morza dove è restritto sto spire-
to, mentre lo limma Ammore! o mano, o bella mano,
cocchiara che menestra docezze, tenaglia che scippa vo-
glie, paletta che da bolee a sto core!».

Chiù voleva dicere, quanno Penta respose: «Và ca
v’aggio ’ntiso! aspettate no poco, no ve scazzecate nien-
te niente, ca mo ’nce revedimmo!». E, trasuta drinto la
cammara fece chiammare no schiavo c’aveva poco celle-
vriello, a lo quale consignato no cortellaccio e na mano
de patacche disse: «Alì mio, tagliare mano meie, volere
fare bella secreta e deventare chiù ianca!». Lo schiavo,
credennose de farele piacere, co dui cuorpe le tagliaie
bello ’n trunco ed essa, fattole mettere a no vacile de
Faienza, le mannaie, coperte da na tovaglia de seta, a lo
frate, co na ’masciata che se gaudesse chello che chiù de-
siderava co sanetate e figlie mascole.

Lo re, vedennose fare sto tratto, venne ’n tanta zirria
che dette ne le scartate e fatto fare subeto na cascia tutta
’mpeciata ’nce schiaffaie drinto la sore e la fece iettare a
maro; la quale vottata da l’onne deze a na chiaia, dove,
pigliata da cierte marinare che tiravano na rezza e aper-
tola,  ’nce  trovaro  Penta,  chiù  bella  assai  de  la  Luna
quanno pare c’aggia fatto la quaraiesima a Taranto. Pe
la quale cosa Masiello, ch’era lo prencepale e lo chiù
masauto de chella gente, se la portaie a la casa, decenno
a Nuccia la mogliere che le facesse carizze; ma chella,

Letteratura italiana Einaudi

221

Giovan Battista Basile - Lo cunto de li cunti

ch’era la mamma de lo sospetto e de la gelosia, non cos-
sì priesto fu sciuto lo marito che tornaie a mettere Penta
drinto la cascia e la iettaie de nuovo a maro.

Dove, sbattuta dall’onne, tanto iette stracorrenno da
ccà e da llà fi’ che fu scontrata da no vasciello, dove ieva
lo re de Terra Verde, lo quale, visto natare sta cosa pe
l’onne, fece calare le vele e iettare lo vattiello a maro e,
pigliato sta cascia, l’aperzero e trovannoce sta desgrazia-
ta fegliola lo re, che vedde drinto a no tavuto de morte
sta bellezza viva, stimaie d’avere ashiato no gran tresoro,
si be’ le chianze lo core che no scrittorio de tante gioie
d’Ammore fosse trovato senza maniglie. E, portatola a
lo regno suio, la deze pe dammecella a la regina, la quale
tutte le servizie possibele, fi’ a lo cosire, ’nfilare l’aco,
’mposemare li collare e pettenare la capo a la regina fa-
ceva co li piede, pe la quale cosa era tenuta cara quanto
na figlia.

Ma dapo’ quarche mese, zitata la regina a comparere
a la banca de la Parca a pagar lo debeto a la Natura, se
chiammaie lo re decennole: «Poco chiù pò stare l’arma
mia a sciogliere lo nudeco matrimoniale fra essa e lo
cuorpo, però covernate, marito mio, e screvimmoce: ma
si me vuoi bene e desidere che vaga conzolata all’autro
munno, m’hai da fare na grazia». «Commanname, mus-
so mio», disse lo re, «che se non te pozzo dare li testim-
monie ’n vita de l’ammore mio te darraggio signo ’n
morte de lo bene che te voglio». «Ora susso», leprecaie
la regina, «pocca me lo promiette, io te prego quanto
pozzo che, dapo’ c’averraggio chiuso l’uocchie pe la
porvere, t’aggie da ’nguadiare Penta, la quale, si be’ non
sapimmo né chi sia né da dove vene, puro a lo mierco de
li buone costume se conosce ch’è cavallo de bona raz-
za».

«Campeme puro da ccà a ciento anne», respose lo re,
«ma quanno puro avisse da dire bona notte pe dareme lo
male iuorno, io te iuro ca me la pigliarraggio pe moglie-

Letteratura italiana Einaudi

222

Giovan Battista Basile - Lo cunto de li cunti

re; e non me ne curo che sia senza mano e scarza de pi-
so, ca de lo tristo se deve pigliare sempre lo poco». Ma
st’uteme parole se le ’mbrosoliaie pe la lengua azzò non
se ne corresse la mogliere e, stutata c’appe la regina la
cannela de li iuorne, se pigliaie Penta pe mogliere e la
primma notte la ’nzertaie a figlio mascolo.

Ma, occorrenno a lo re de fare n’autra veliata a lo re-
gno d’Auto Scuoglio, lecenziatose da Penta assarpaie lo
fierro; ma ’n capo de nove mise sciuta Penta a luce fece
no pentato nennillo, che se ne fecero lummennarie pe
tutta la cetate e subeto lo Conziglio spedette na felluca a
posta pe darene aviso a lo re. Ma correnno sta varca vor-
rasca de manera che mo se vedde mantiata da l’onne e
sbauzata a le stelle, mo vrociolata ’n funno a lo maro,
all’utemo comme voze lo cielo dette ’n terra a chella ma-
rina dove Penta era stata raccouta da la compassione de
n’ommo e cacciata da la canetate de na femmena.

E trovato pe desgrazia la stessa Nuccia a lavare le tilli-
carelle de lo fegliulo, curiosa de sapere li fatte d’autro,
comm’è natura de le femmene, demannaie a lo patrone
de la felluca da dove venesse, dov’era ’nviato e chi lo
mannasse. E lo patrone dicette: «Io vengo da Terra Ver-
de e vao ad Auto Scuoglio a trovare lo re de chillo paie-
se pe darele na lettera, pe la quale so’ mannato a posta;
creo ca le scriverrà la mogliere, ma non te saperria a di-
cere sperlitamente chello che tratta». «E chi è la moglie-
re de sto re?», leprecaie Nuccia. E lo patrone respose:
«Pe quanto ’ntenno diceno ch’è na bellissima giovane,
chiammata Penta Mane-mozza pe tutte doi le mano che
le mancano, la quale sento dire che fu trovata drinto na
cascia a maro e pe la bona sciorte soia è deventata mo-
gliere de sto re e non saccio che le scrive de pressa, che
m’abbesogna correre co lo triego pe arrivare priesto».

Sentuto chesto la iodea de Nuccia ’mitaie a bevere lo
patrone e ’mborracciatolo fi’ drinto all’uocchie, le levaie
le lettere da la saccocciola e fattole leiere, co na ’midia

Letteratura italiana Einaudi

223

Giovan Battista Basile - Lo cunto de li cunti

da crepare, che non sentette sillaba che non iettasse no
sospiro, fece da lo medesemo stodiante, accunto suio,
che le lesse la lettera fauzificare la mano e scrivere ca la
regina aveva figliato no cane guzzo e s’aspettava com-
mannamiento de chello che se ne dovesse fare.

E, scrittola e seiellatola, la mese a la saccocciola de lo
marinaro, che scetato e vedenno lo tiempo acconciato,
iette orza orza a pigliare garbino ’m poppa ed, arrivato a
lo re e datole la lettera, isso respose che facessero stare
allegramente la regina, che non se pigliasse manco na
dramma de desgusto, ca cheste cose erano permessione
de lo cielo e l’ommo da bene non deve mettere assietto a
le stelle.

E, speduto, lo patrone arrivaie ’n capo de doi sere a lo
stisso luoco de Nuccia; la quale fattole compremiente
granne e datole buono a ’ngorfire, tornaie a ghire a gam-
me levate, tanto che all’utemo turdo e storduto se pose a
dormire e Nuccia, puostole mano a lo cosciale, trovaie la
resposta e, fattosella leiere, subeto fece scrivere l’autra
fauzaria a lo conziglio de Terra Verde: zoè che abbro-
sciassero subeto subeto la mamma e lo figlio.

Comme lo patrone appe paidato lo vino se partette
ed, arrivato a Terra Verde, presentaie la lettera: la quale
aperta fu no gran besbiglio fra chille sapie vecchiune e,
trascorrenno assaie ’ntuorno a sto negozio, concrusero
che lo re o fosse deventato pazzo o affattorato, pocca
avenno na perna pe mogliere, na gioia pe arede, isso ne
voleva fare porvere pe li diente de la Morte. Pe la quale
cosa furo de parere de pigliare la via de miezo, mannan-
none sperta la giovane co lo figlio, che non se ne sapesse
mai né nova né vecchia. E cossì, datole na mano de tor-
nesielle pe campare la vita, levaro da la casa riale no tre-
soro, da la cetate no lanternone, da lo marito doi pontel-
le de la speranza soia.

La povera Penta, vedennose dare lo sfratto si be’ non
era femmena desonesta né parente de bannuto né sto-
diante fastidiuso, pigliatose lo cetrulo ’m braccio, lo

Letteratura italiana Einaudi

224

Giovan Battista Basile - Lo cunto de li cunti

quale adacquava de latto e de lagreme, s’abbiaie a la vo-
ta de Lago Truvolo, dov’era signore no mago. Lo quale
vedenno sta bella stroppiata che stroppiava li core, che-
sta che faceva chiù guerra co li mognune de le braccia
che Briareo co ciento mane, voze sentire tutta sana la
storia de le desgrazie c’aveva passato: da che lo frate, pe
l’essere negato lo pasto de carne, la voleva fare pasto de
pisce, fi’ a chillo iuorno c’aveva puosto pede a lo regno
suio.

Lo mago sentenno st’ammaro cunto iettaie lagreme
senza cunto e la compassione che traseva pe le pertose
de l’arecchie sbafava ’n sospire pe lo spiraglio de la voc-
ca; all’utemo, consolannola co bone parole, le disse:
«Sta de bona voglia, figlia mia, che pe fraceta che sia la
casa de n’arma se pò reiere ’m piede co le sopponte de la
speranza e perzò non lassare sbentare l’anemo, ca lo cie-
lo tira quarche vota le desgrazie omane alla stremetà de
le ruine pe fare chiù maravigliuso lo socciesso suio. Non
dobitare adonca, c’haie trovato mamma e patre e t’aiu-
tarraggio co lo sango stisso».

La povera Penta rengraziatolo disse che non se le de-
va na zubba: «Che lo cielo chiova desgrazie e grannaneia
roine, mo che stongo sotto la pennata de la grazia vo-
stra, lo quale potite e valite e schitto sta bella ’nfanzia
me satora». E, dapò mille parole de cortesie da na parte
e de rengraziamiente dall’autra, lo mago le deze no bello
appartamiento a lo palazzo suio, la fece covernare com-
me na figlia e la matina appriesso fece spobrecare no
banno: che qualesevoglia perzona fosse venuta a contare
a la corte soia na desgrazia, l’averria dato na corona e no
scettro d’oro che valevano chiù de no regno.

E correnno sta nova pe tutto l’Auropa, vennero gente
chiù de li vrucole a chella corte pe guadagnare sta rec-
chezza: e chi contava c’aveva servuto ’n corte tutto lo
tiempo de la vita soia e, dapo’ perduto la lescia e lo sa-
pone, la gioventù e la sanetate, era stato pagato co no ca-

Letteratura italiana Einaudi

225

Giovan Battista Basile - Lo cunto de li cunti

socavallo; chi deceva ca l’era stata fatta na ’ngiustizia da
no soperiore, che non se ne poteva resentire, tanto che
le besognava gliottere sto pinolo e non potere evacoare
la collera; uno se lamentava c’aveva puosto tutte le so-
stanzie soie drinto na nave e no poco de viento contrario
l’aveva levato lo cuotto e lo crudo; n’autro se doleva
c’aveva spiso tutte l’anne a sarcetiare la penna e mai
l’era stato d’utele na penna e sopra tutto se desperava ca
le fatiche de la penna soia avevano avuto accossì poca
ventura, dove le materie de li calamare erano tanto for-
tunate a lo munno.

Tra chisto miezo, tornato lo re de Terra Verde e tro-
vato lo bello sciruppo a la casa, fece cose da lione scate-
nato ed averria fatto levare lo cuoiero a li consegliere si
non mostravano la lettera soia: lo quale, visto la fauzitate
de la mano, fece chiammare lo corriero e, fattose conta-
re quanto aveva fatto pe lo viaggio, penetraie ca la mo-
gliere de Masiello l’aveva fatto sto dammaggio ed, arma-
to subeto na galera, iette ’m perzona a chella chiaia.

E, trovato sta femmena, co bello muodo le cacciaie da
cuorpo lo ’ntrico e, ’ntiso ca n’era stato causa la gelosia,
voze che deventasse ’ncerata; e cossì, fattola ’ncerare e
’nsevare tutta, mettennola drinto na gran catasta de le-
gna sfomate ’nce mese fuoco e, comme vedde che lo
fuoco co na lengua rossa rossa da fore s’aveva cannaria-
to chella negra femmena, fece vela.

Ed essenno ad auto mare scontraie na nave che porta-
va lo re de Preta Secca, lo quale, dapo’ mille ceremonie,
disse a lo re de Terra Verde comme navicava a la vota de
Lago Truvolo pe lo banno spobrecato da lo re de chillo
regno, dove ieva a tentare la sciorte soia, comme a chillo
che non cedeva pe mala fortuna a lo chiù addolorato
ommo de lo munno. «S’è pe chesso», respose lo re de
Terra Verde, «io te passo a piede chiuppe e pozzo dare
quinnece e fallo a lo chiù sbentorato che sia e, dove l’au-
tre mesurano li dolure a locernelle, io le pozzo mesurare

Letteratura italiana Einaudi

226

Giovan Battista Basile - Lo cunto de li cunti

a tommola. Perzò voglio venire co tico e facimmola da
galante uommene: ogn’uno che vence de nui spartimmo
da buon compagno pe fi’ a no fenucchio la venceta».

«De grazia», disse lo re de Preta Secca, e, datose la fe-
de fra loro, iettero de conserva a Lago Truvolo, dove,
smontate ’n terra, se presentaro ’nanze lo mago, che, fa-
cennole granne accoglienze comm’a teste coronate, le
fece sedere sotto a lo bardacchino, le disse che fossero
pe mille vote li buone venute e, ’ntiso ca venevano a la
prova dell’uommene negrecate, voze sapere lo mago
quale pisemo de dolore le facesse suggeche a li scirocche
de li sospire.

E lo re de Preta Secca commenzaie a dicere l’ammore
che pose a lo sango suio, l’azzione de femmena ’norata
che fece la sore, lo core de cane ch’isso mostraie a serra-
rela drinto na cascia ’mpeciata e iettarela a maro, pe la
quale cosa da na parte lo sperciava la coscienzia de lo
propio arrore, da l’autra lo pogneva l’affanno de la sore
perduta, da ccà lo tormentava la vregogna, da llà lo dan-
no, de manera che tutte li dolure dell’arme chiù strango-
sciate a lo ’nfierno puoste a no lammicco non sarriano
quintassenzia d’affanne comm’a chille che senteva lo co-
re suio.

Scomputo de parlare sto re, accommenzaie l’autro.
«Ohimè, ca le doglie toie so’ tarallucce de zuccaro, fran-
frellicche e strufole a paragone de lo dolore ch’io sento,
pocca chella Penta Mano-mozza che trovaie, comm’a
’ntorcia de cera de Venezia, drinto a chillo cascione pe
fare l’assequie meie, avennola pigliata pe mogliere e fat-
tome no bello nennillo, pe malegnetate de na brutta
scerpia poco ha mancato che non fosse stato l’una e l’au-
tro arzo a lo fuoco! ma puro, oh chiovo de lo core mio,
oh dolore che non me ce pozzo dare pace, hanno dato
cassia a tutti due, mannannole fore de lo stato mio, tale
che  vedennome  alleggeruto  d’ogni  gusto  non  saccio

Letteratura italiana Einaudi

227

Giovan Battista Basile - Lo cunto de li cunti

comme sotto a lo carreco de tante pene non cade l’aseno
de sta vita».

Sentuto lo mago l’uno e l’autro, canoscette a la ponta
de lo naso ca l’uno era lo frate e l’autro lo marito de
Penta e, fatto chiammare Nofriello, lo fegliulo, le disse:
«Và e basa li piede a tata ’gnore tuio!», e lo peccerillo
obbedette lo mago e lo patre, vedenno la bona creanza e
la  grazia  de  sto  zaccariello,  le  iettaie  na  bella  catena
d’oro a lo cuollo. Fatto chesto, le tornaie a dicere lo ma-
go: «Vasa la mano a zio, bello fellulo mio», e lo bello pa-
cioniello facette subeto l’obedienzia, lo quale, straseco-
lato de lo speretillo de sto fraschetta, le deze na bella
gioia, addemannanno a lo mago si l’era figlio ed isso re-
sponnette che l’addemannasse a la mamma.

Penta, da dereto lo portiero, avenno ’ntiso tutto lo
negozio scette fora e, comme cagnola ch’essennose sper-
duta trova dapo’ tante iuorne lo patrone, l’abbaia, lo lic-
ca, cotoleia la coda e fa mille autre signe de allegrezza,
cossì essa, mo correnno a lo frate mo a lo marito, mo ti-
rata da l’affetto dell’uno mo da la carne dell’autro, ab-
bracciava mo chisto e mo chillo co tanto giubelo che
non se porria ’magenare: fà cunto ca facevano no con-
zierto a tre de parole mozze e de sospire ’nterrutte.

Ma, fatto pausa a sta museca, se tornaie a li carizze de
lo figliulo e mo lo patre e mo lo zio a veceta lo stregneva-
no e vasavano, che se ne ievano ’n zuoccolo: e, dapo’ che
da chesta parte e da chella se fece e se disse, lo mago
concruse co ste parole: «Sa lo cielo quanto pampaneia
sto core de vedere conzolata la signora Penta, la quale
pe le bone parte soie mereta d’essere tenuta ’n chianta
de mano e pe la quale aggio cercato co tanta ’nustria de
reducere a sto regno lo marito e lo frate, perché all’uno
ed all’autro me desse pe schiavuotto lo ’ncatenato; ma,
perché l’ommo se lega pe le parole e lo voie pe le corna e
la prommessa de n’ommo da bene è strommiento, iode-
canno che lo re de Terra Verde sia stato veramente da

Letteratura italiana Einaudi

228

Giovan Battista Basile - Lo cunto de li cunti

schiattare, io le voglio attennere la parola e perzò li don-
go non solo la corona e lo scettro spobrecato per lo ban-
no, ma lo regno puro, pocca non avenno né figlie né fit-
tiglie co bona grazia vosta io voglio pe figlie adottive sta
bella  cocchia  de  marito  e  mogliere  e  me  sarrite  care
quanto a le popille dell’uocchie. E perché non ce sia
chiù che desiderare a lo gusto de Penta, mettase li mo-
gnune sotta lo ’nantecunnale ca ne cacciarrà le mano
chiù belle che non erano ’mprimma».

La quale cosa fatta e resciuta comme disse lo mago,
non se pò dire l’allegrezza che se ne fece: fà cunto che
sgongolaro de lo prieio e particolaremente lo marito, ca
stimmaie chiù sta bona fortuna che l’autro regno datole
da lo mago. E dapo’ che passattero co festa granne na
mano de iuorne lo re de Preta Secca se ne tornaie a lo
regno suio e chillo de Terra Verde, mannato patente a lo
frate chiù piccolo pe lo covierno de lo stato suio, se re-
staie co lo mago, scompetanno a canne de spasso le deta
de travaglio e facenno testemmonio a lo munno ca

non ha lo doce a caro
chi provato non ha ’mprimmo l’amaro».

Letteratura italiana Einaudi

229

Giovan Battista Basile - Lo cunto de li cunti

LO VISO
TRATTENEMIENTO TERZO
DE LA IORNATA TERZA

Renza, chiusa da lo patre a na torre ped esserele stro-
lacato ca aveva da morire pe n’uosso mastro, se ’nnam-
mora de no prencepe e co n’uosso portatole da no cane
spertosa lo muro e se ne fuie; ma, vedenno l’amante
’nzorato vasare la zita, more de crepantiglia e lo prence-
pe pe lo dolore s’accide.

Mentre Cecca co n’affetto granne contava sto cunto, se
vedde n’oglia potrita de piacere e de desgusto, de conzola-
zione e d’affanno, de riso e de chianto: se chiagneva pe la
desgrazia de Penta, se redeva pe lo fine c’appero li trava-
glie suoie, s’affannavano de vederela a tante pericole, se
conzolavano che fosse co tanto ’nore sarvata; s’appe desgu-
sto de li trademiente che se le fecero e se sentette piacere
de la vennetta che ne soccesse. Fra tanto Meneca, la quale
steva co lo miccio a la serpentina de chiacchiarare, mese
mano a fierre, cossì decenno: «Sole spesse vote soccedere
che quanno crede l’ommo de foire na mala sciagura tanno
la scontra. Però deve l’ommo sapio mettere ’mano de lo
cielo tutte l’interesse suoie, e non cercare chirchie de ma-
ghe e mafare d’astrolache, perché cercanno de prevedere li
pericole comme prudente casca ne le roine comme bestiale
e che sia lo vero, sentite.

Era na vota lo re de Fuosso Stritto c’aveva na bella fe-
gliola e, desideranno sapere quale sorte le stesse scritta a
lo  libro  de  le  stelle,  chiammaie  tutte  li  negromante,
astrolache e zingare de chillo paiese, li quale, venute a la
corte reiale e visto chi le linee de la mano, chi li singhe
de la facce, chi li nieghe de la perzona de Renza, che
cossì se chiammava la figlia, ogni uno disse lo parere
suio, ma la maggiore parte concruse ca passava pericolo

Letteratura italiana Einaudi

230

Giovan Battista Basile - Lo cunto de li cunti

pe n’uosso mastro spilarese la chiaveca maestra de la vi-
ta.

La quale cosa sentuto lo re voze iettarese ’nante pe
non  cadere,  facenno  fravecare  na  bella  torre,  dove
’nchiuse la figlia co dudece dammecelle e na femmena
de covierno che la servessero, con ordene, sotto pena de
la vita, che se le portasse sempre carne senz’uosso, pe
gavetare sto male chianeta.

Ed essenno cresciuta Renza comme na luna, trovan-
nose no iuorno a na fenestra dov’era na cancellata de
fierro, passaie pe chella torre Cecio, figlio de la regina
de Vigna Larga, lo quale, vedenno accossì bella cosa, pi-
gliaie subeto de caudo e vedennose rennere lo saluto che
le fece e fare lo resillo a vavone, pigliaie armo e fattose
chiù sotta la fenestra le disse: «Adio, protacuollo de tut-
te li privilegie de la Natura! adio, archivio de tutte le
concessiune de lo cielo! adio, tavola universale de tutte
li titole de la bellezza!».

Renza, sentennose dare ste laude, se fece pe la vrego-
gna chiù bella e, refonnenno legna a lo fuoco de Cecio le
fece, comme disse chillo, sopra lo cuotto acqua volluta.
E non volenno essere venta de cortesia da Cecio respo-
se: «Singhe lo buono venuto, o despenza de lo compa-
nateco de le Grazie, o magazzeno de le mercanzie de la
Virtù, o doana de le trafeche d’Ammore!».

Ma Cecio leprecaie: «Comme sta ’nchiuso drinto na
torre lo castiello de le forze de Copido? comme sta cossì
carcerata la presonia dell’arme? comme sta drinto a ssa
cancella de fierro sto pummo d’oro?». E, decennole
Renza lo fatto comme passava, Cecio le decette che isso
era figlio de regina ma vassallo de la bellezza soia e che
si se fosse contentata d’affuffarennella a lo regno suio
l’averria posta corona ’n capo.

Renza, che essenno pigliata de ’nchiusiccio drinto a
quattro mura non vedeva l’ore de sciauriare la vita, az-
zettaie lo partito e disse che fosse tornato la matina –

Letteratura italiana Einaudi

231

Giovan Battista Basile - Lo cunto de li cunti

quanno l’Arba chiamma pe testemmonie l’aucielle de la
magriata che l’ha fatto l’Aurora – ca se ne sarriano sbi-
gnate ’nsiemme; e, tirato no vaso da coppa la fenestra, se
ne trasette e lo prencepe se retiraie a l’alloggiamiento
suio.

Fra chisto miezo Renza steva penzanno lo muodo da
poteresenne sfilare e gabbare le dammecelle, quanno
cierto cane corzo, che teneva lo re pe guardia de la torre,
trasette drinto la cammara soia co no granne uosso ma-
stro ’mocca e mentre se lo rosecava sotto a lo lietto Ren-
za vasciato la capo vedde lo fattefesta e, parennole che la
fortuna lo mannasse pe li besuogne suoie, cacciato lo ca-
ne fora se pigliaie l’uosso e, dato a rentennere a le dam-
mecelle ca le doleva la capo e perzò la lassassero arre-
quiare  senza  darele  fastidio,  pontellaie  la  porta  e  se
mese, co sto uosso, a faticare a iornata.

E, scantonianno na preta de lo muro, tanto fece che la
scrastaie e sfravecaie de manera che ’nce potea passare
senza travaglio; e stracciato no paro de lenzola e fattone
no ’ntorciglio comme na corda – quanno se levaie la tela
dell’ombre da la scena de lo cielo, pe scire l’Aurora a fa-
re lo prolaco de la tragedia de la Notte – sentenno sisca-
re a Cecio, attaccato lo capo de le lenzole a no stantaro,
se lassaie calare a la via de vascio, dove, abbracciata da
Cecio e postala ’ncoppa no ciuccio co no trappito, s’ab-
biaie a la vota de Vigna Larga.

Ma arrivate la sera a no certo luoco chiammato Viso,
llà trovaro no bellissimo palazzo, dove Cecio mese le
termene a sta bella massaria pe segnale de la possessione
amorosa. Ma perché la Fortuna ha sempre pe vizio de
guastare lo filato, de sconcecare li iuoche e de dare de
naso a tutte li buone fonnamiente de li ’nnammorate, a
lo meglio de li spasse loro fece arrivare no corriero co na
lettera de la mamma de Cecio, pe la quale scriveva che,
se non correva a la medesema pedata a vederela, no
l’averria trovata viva, perché tirava quanto poteva e ste-

Letteratura italiana Einaudi

232

Giovan Battista Basile - Lo cunto de li cunti

va ’mpizzo d’arrivare a lo rummo e busse de l’arfabeto
vitale.

Cecio, a sta mala nova, disse a Renza: «Core mio, lo
negozio è de ’mportolanzia e besogna correre le poste
pe arrivare a tiempo; però trattienete cinco o sei iuorne
a sto palazzo, ca torno, o manno subeto a pigliarete».

Sentuto Renza st’ammara nova sbottanno a chiagnere
le respose: «Oh negrecata la sciorte mia, e comme prie-
sto è calata a la feccia la votte de li guste mieie! comm’è
vasciato a la fonnariglia lo pignato de li spasse! comm’è
arrivato a la remmasuglia lo sportone de li contiente
mieie! scura me, ca se ne vanno pe l’acqua a bascio le
speranze, me resceno a vrenna li designe e s’è resoluta ’n
fummo ogne sfazione mia! appena aggio ’nzeccato a le
lavra sta sauza riale che m’è ’nzoccato lo muorzo, appe-
na aggio puosto lo musso a sta fontana de docezza che
m’è ’ntrovolato lo gusto, appena aggio visto spontare lo
sole che pozzo dicere bonanotte, zio pagliariccio!».

Cheste ed autre parole scevano dall’arche torchische
de chelle lavra a sperciare l’arma de Cecio, quanno isso
le disse: «Stà zitto, o bello palo de la vita mia, o chiara
lanterna de st’uocchie, o iacinto confortativo de sto co-
re, ca sarraggio de priesto retuorno e non porranno fare
le miglia de lontananza ch’io m’arrasse no parmo de ssa
bella perzona, non porrà fare la forza de lo tiempo ch’io
faccia sautare la mammoria toia da sta catarozzola! quie-
tate, reposa sto cellevriello, asciuca st’uocchie e tieneme
’n core!». Cossì decenno se mese a cavallo e commen-
zaie a galoppare verso lo regno.

Renza, che se vedde chiantata comm’a cetrulo, s’ab-
biaie retomano pe le pedate de Cecio e, spastorato no
cavallo che trovaie a pascere miezo a no prato, se mese a
correre pe la pista de Cecio. E, trovanno pe la strata no
guarzone de no remito, scese da cavallo e, datole li vesti-
te suoie, ch’erano tutte guarnute d’oro, se fece dare lo
sacco e la corda che portava e puostosello ’n cuollo e

Letteratura italiana Einaudi

233

Giovan Battista Basile - Lo cunto de li cunti

centase co chella funa, che cegneva l’arme c entilommo
mio!» E Cecio le respose: «Buono venuto, patreciello
mio! da dove se vene? e dove site abbiato?». E Renza re-
spose:

Vengo da parte a dove sempre ’n chianto
stace na donna, e dice, «O ianco viso
deh, chi me t’ha levato da lo canto?».

Sentuto chesto, Cecio disse a chillo che se credeva no
guagnone: «O bello giovane mio e quanto m’è caro la
compagnia toia! però famme no piacere e pigliate le vi-
sole meie: non me te partire mai da lo shianco e de vota
’n vota vamme repetenno sti vierze, ca me tilleche pro-
pio lo core!».

Cossì, co lo ventaglio de le chiacchiare ventoliannose
pe lo caudo de lo cammino, arrivaro a Vigna Larga, do-
ve trovaro che la regina, avenno ’nzorato a Cecio, co sta
rasa l’aveva mannato a chiammare e già la mogliere steva
all’ordine aspettannolo. Dove arrivato che fu Cecio, pre-
gaie la mamma a tenere a la casa e a trattare comme a no
fratiello suio sto figliulo che l’aveva accompagnato e, re-
masa contenta, la mamma lo fece stare sempre a canto
ad isso e magnare a tavola soia co la zita.

Conzidera mo che core faceva la negra Renza e si ne
gliotteva noce vommeca! co tutto chesto, de vota ’n vota
leprecava li vierze che piacevano tanto a Cecio. Ma, le-
vato le tavole e retiratose le zite a no retretto pe parlare
da sulo a sulo, avenno campo Renza de sfocare sola la
passione de lo core, trasuta drinto a n’uorto ch’era ’n
chiano de la sala e retiratose sotto a no cieuzo, cossì
commenzaie a gualiarese: «Ohimè, Cecio crudele, che-
sta è l’a mille grazie dell’ammore che te porto? chesta è
la gran merzé de lo bene che te voglio? chisto è lo veve-
raggio dell’affrezzione che te mostro? eccote chiantato
patremo, lassato la casa, scarpisato lo ’nore e datome ’m

Letteratura italiana Einaudi

234

Giovan Battista Basile - Lo cunto de li cunti

potere de no cane perro pe vedereme stagliato li passe,
serrato la porta ’n faccie e auzato lo ponte quanno cre-
deva pigliare dominio de ssa bella fortezza! pe vedereme
scritto a la gabella de la sgratitudene toia, mentre me
pensava de stare quietamente a la Dochesca de la grazia
toia! pe vedereme fatto lo iuoco de li peccerille, Banno e
commannamiento da parte de mastro Iommiento, mentre
me ’magenava de ioquare ad Anca Nicola co tico! aggio-
ne semmenato speranze e mo recoglio casecavalle! ag-
gione iettato rezze de desiderio, e mo tiro ’n terra arene
de  sgratetudene!  aggione  fatto  castielle  ’n  aiero  pe
schiaffare, tuppete, de cuorpo ’n terra! ecco lo cagno e
scagno che recevo! ecco la pariglia che m’è data! ecco lo
pagamiento che ne porto! aggio calato lo cato a lo puzzo
de le voglie amorose e me n’è restata la maneca ’mano;
aggio  spaso  la  colata  de  li  designe  mieie  e  me  ’nc’è
chiuoppeto a cielo apierto; aggio puosto a cocinare lo
pignato de li pensieri a lo fuoco de lo desiderio e me
’nc’è cascata la folinia de le desgrazie! ma chi credeva, o
cagna-vannera, ca la fede toia s’avesse da scoperire a
rammo? ca la votte de le prommesse calasse a la feccia?
lo pane de la Bona pigliasse de muffa? bello tratto d’om-
mo da bene, belle prove de perzona ’norata, bello ter-
mene  de  figlio  de  re!  coffiareme,  ’mpapocchiareme,
’nsavorrareme, facennome la cappa larga pe fareme tro-
vare curto lo ieppone, promettereme mare e munte pe
schiaffareme drinto a no fuosso, fareme le facce lavate
perché io me trovasse lo core nigro! o prommesse de
viento, o parole de vrenna, o ioramiente de meuza zof-
fritta! eccote ditto quatto ’nante che fosse ’n sacco; ec-
cote ciento miglia da rasso, mentre io me credeva essere
arrivato a casa de barone! ben se pare ca parole de sera
lo viento le mena! ohimè, dove penzava essere carne ed
ogne co sto crodele sarraggio cod isso comme cane e
gatte; dove me ’magenava d’essere chilleto e cocchiara
co sso cane perro sarraggio cod isso comme cervone e

Letteratura italiana Einaudi

235

Giovan Battista Basile - Lo cunto de li cunti

ruospo, perché non porraggio soffrire c’autro co no cin-
quantacinco di bona fortuna me leve pe mano la prime-
ra passante de le speranze meie; non porraggio soppor-
tare che me sia dato sto schiacco matto! o Renza male
abbiata, và te fida, và te ’mprena de parole d’uommene!
uommene senza legge, senza fede, negra chi se ’nce me-
sca, trista chi se ’nce attacca, sbentorata chi se corca a lo
lietto largo che te soleno fare! ma non te curare: tu sai ca
chi gabba peccerille fa la morte de li grille; tu sai ca a la
banca de lo cielo non ce so’ scrivane marranchine, che
’mbrogliano le carte! e quanno manco ti cride, venarrà
la ciornata toia, avenno fatto sto iuoco de mano a chi
t’ha dato se stessa ’n credenza pe recevere sta mala sfa-
zione ’n contante! ma non me n’adono ca conto la ragio-
ne a lo viento, sospiro ’macante, sospiro ’m pierdeto e
me lamento matola? isso stasera sauda li cunte co la zita
e rompe la taglia ed io faccio li cunte co la Morte e pago
lo debeto a la Natura; isso starrà a no lietto ianco e ado-
ruso de colata, io drinto na scura vara e fetente d’accise;
isso ioquarrà a Scarreca la votte co chella bona asciortata
de  la  zita  ed  io  farraggio  a Compagno  mio  feruto  so’
schiaffannome no spruoccolo appontuto a li filiette pe
dare masto a la vita!».

E dapo’ cheste ed autre parole de crepantiglia, essen-
no oramai l’ora de menare li diente, fu chiammato a la
tavola, dove li ’ngrattinate e li spezzate l’erano arzeneco
e tutomaglio, avenno autro ’ncapo che voglia de mazze-
care, autro le ieva pe lo stommaco che appetito de ’nchi-
re lo stommaco, tanto che vedennola Cecio cossì penzo-
sa ed appagliaruta le disse: «Che vo’ dire che non fai
’nore a ste vivanne? ched hai? che pienze? comme te
siente?». «Non me sento niente bona», respose Renza,
«né saccio si è ’ndegestione o vertigine». «Fai buono a
perdere no pasto», leprecaie Cecio, «ca la dieta è lo chiù
ottemo tabacco d’ogne male; ma si t’abbesogna lo mie-
deco, mannammo a chiammare no dottore d’aurina, c’a

Letteratura italiana Einaudi

236

Giovan Battista Basile - Lo cunto de li cunti

la facce sulo, senza toccare lo puzo, canosce le ’nferme-
tate de le gente». «Non è male de rezette», respose Ren-
za, «ca nesciuno sa le guai de la pignata si no la cocchia-
ra». «Iesce no poco a pigliare aiero», disse Cecio. E
Renza: «Quanto chiù veo, chiù me schiatta lo core».

Accossì,  parlanno  parlanno  fornette  lo  magnare  e
venne l’ora de dormire. E Cecio, pe sentire sempre la
canzona de Renza, voze che se corcasse a no lietto de re-
puoso drinto la cammara stessa dove s’aveva da corcare
co la zita e a bota a bota lo chiammava a repetere le stes-
se parole, ch’erano pognalate a lo core de Renza e fro-
sciammiento a le chiocche de la zita, tanto che stette e
stette e a la fine, sbottanno, disse: «M’avite rutto lo tafa-
nario co sso ianco viso! che negra musica è chesta? ora-
mai è rammo de vesentierio a durarela tanto, vasta na
poco, poffare lo munno! e che l’avite pigliato a scesa de
testa a leprecare sempre na stessa cosa? io me credeva
corcareme co tico pe sentire museca de strommiente e
non trivole de vuce e vì se l’hai pigliata menotella a toc-
care sempre no tasto! de grazia non ne sia chiù, marito
mio, e tu caglia, ca fiete d’aglie, e lassace arrequiare no
poco!». «Sta zitto, mogliere mia», respose Cecio, «ca
mo rompimmo lo filo de lo parlare!». E, cossì decenno,
le dette no vaso cossì forte che se sentie no miglio lo
schiasso, tanto che lo rommore de le lavra loro fu truono
a lo pietto de Renza, la quale appe tanto dolore che, cur-
ze  tutte  li  spirete  a  dare  soccurzo  a  lo  core,  fecero
comm’a chillo: lo sopierchio rompe lo copierchio, pocca
fu tale e tanto lo concurzo de lo sango, che affocatola
stese li piede.

Cecio, comm’appe fatto quatto gnuognole a la zita,
chiammaie sotto voce Renza, che l’avesse leprecato chel-
le parole che le piacevano tanto; ma non sentennose re-
sponnere comme voleva, tornaie a pregarela che le desse
sto poco de gusto, ma, vedenno che non deceva manco
na parola, auzannose chiano chiano la tiraie pe no vrac-

Letteratura italiana Einaudi

237

Giovan Battista Basile - Lo cunto de li cunti

cio e, manco responnenno, le mese mano a la facce ed a
lo toccare de lo naso friddo friddo s’addonaie ch’era
stutato lo fuoco de lo calore naturale de chillo cuorpo.

Pe la quale cosa sbagottuto e atterruto fece venire
cannele e, scopierto Renza, la canoscette a no bello nie-
go c’aveva ’miezo a lo pietto ed, auzanno li strille, com-
menzaie a dicere: «Che vide, o nigro Cecio? che t’è soc-
ciesso,  sventorato?  che  spettacolo  te  sta  ’nanze
all’uocchie? che roina t’ha dato ’ncoppa a le ionte? o
shiore mio, chi t’ha cogliuto? o locerna mia, chi t’ha stu-
tata? o pignato de li guste d’Ammore, e comme sì iuto
pe fora? chi t’ha derropato, o bella casa de le contentez-
ze meie? chi t’ha stracciato, o carta franca de li piacire
mieie? chi t’ha mannato a funno, o bella nave de li spas-
se de chisto core? o bene mio, che a lo chiudere de ssi
bell’uocchie è falluta la poteca de le bellezze, hanno le-
vato mano le facenne de le Grazie ed è iuto a votare ossa
a lo Ponte Ammore, a lo partire de ssa bell’arma s’è per-
duta la semmenta de le belle, s’è guastata la stampa de le
cianciose, né se trova chiù la vusciola pe lo maro de le
docezze amorose! oh danno senza reparo, oh striverio
senza comparazione, oh ruina senza mesura! và stirate
lo  vraccio,  mamma  mia,  c’hai  fatto  na  bella  prova  a
strafocareme, perch’io perdesse sto bello tresoro! che
farraggio, negrecato, ’nsensiglio de piacere, nietto de
consolazione,  leggiero  de  gusto,  granne  de  sfazione,
sbriscio de spasso, screspato de contento? non credere,
vita mia, che voglia senza te restare pe stimmolo a lo
munno, ca te voglio secotiare e pigliare ad assedio do-
vonca vai e a sfastio de le garge de la Morte ’nce conio-
gnerrimmo ’nsiemme e, si t’aveva pigliato a compagna
d’affizio a lo lietto mio, te sarraggio caratario a la sebe-
tura, e no stisso spetaffio contarrà la desgrazia de tutte
duie!».

Cossì decenno deze de mano a no chiuovo e se fece
na cura sconfortativa sotto la zizza mancina, pe la quale

Letteratura italiana Einaudi

238

Giovan Battista Basile - Lo cunto de li cunti

spilaie co no curzo la vita, lassanno la zita fredda e iela-
ta, che, comme potte sciogliere la lengua e scapolare la
voce, chiammaie la regina. La quale corse a lo remmore
co tutta la corte e, visto lo negro socciesso de lo figlio e
de Renza, e sentuto la causa de sto fracasso, non ce las-
saie zervola sana a la catarozzola e, sbattenno comme a
pesce fore de l’acqua, chiammaie crudele le stelle c’ave-
vano chiuoppeto a la casa soia tante desgrazie e marde-
cenno la scura vecchiezza che l’aveva stipato a tante rui-
ne.  E  dapo’  fatto  no  granne  strillatorio,  sbattetorio,
scigliatorio e sciabaccorio, facenno schiaffare tutte duie
drinto na fossa ’nce fece scrivere tutta l’ammara storia
de le fortune loro.

Ne lo quale tiempo ’nce venne arrivanno lo re, patre
de Renza, lo quale, ienno pe lo munno cercanno la figlia
che se n’era foiuta, scontraie lo guarzone de lo remito,
che ieva vennenno li vestite suoie e le disse lo fatto, com-
me secotiava lo prencepe de Vigna Larga. E ionze a
tiempo c’avenno metuto morte le spiche dell’anne suoie
le volevano ’nfossare; e, vedennola e canoscennola e
chiagnennola e sospirannola, iastemmaie l’uosso mastro
c’aveva  ’ngrassato  la  menestra  de  le  roine  soie,  che,
avennolo trovato a la cammara de la figlia e reconosciu-
tolo pe strommiento de sto ammaro scuoppo, aveva ve-
rificato co sto delitto ’n genere, anze in spezie, lo tristo
agurio  di  chille  sagliemanco,  li  quali  dissero  che  pe
n’uosso mastro aveva da morire, vedennose chiaramente
ca

quanno lo malanno vo’ venire
trase pe le spaccazze de la porta».

Letteratura italiana Einaudi

239

Giovan Battista Basile - Lo cunto de li cunti

SAPIA LICCARDA
TRATTENEMIENTO QUARTO
DE LA IORNATA TERZA

Sapia co lo ’nciegno suio essenno lontano lo patre se
mantene ’norata co tutto lo male assempio de le sore;
burla lo ’nammorato e, previsto lo pericolo che passava,
repara a lo danno ed all’utemo lo figlio de lo re se la pi-
glia pe mogliere.

Se ’ntrovolaie tutto lo gusto de li cunte passate a lo caso
miserabile de sti povere ’nammorate e se stette pe no buo-
no piezzo comme ’nce fosse nata la figlia femmena. La
quale cosa vedenno lo re disse a Tolla c’avesse contato
quarcosa de gusto, pe temperare l’affrezzione de la morte
de Renza e de Cecio. La quale, recevuto lo commanna-
miento, se lassai correre de la manera che secota: «Lo buo-
no iudizio dell’ommo è na brava lanterna pe la notte de li
travaglie de lo munno, co lo quale se sautano fuosse senza
pericolo e se scorreno male passe senza paura. Perzò è me-
glio assai avere sinno che tornise, ca chiste vanno e vene-
no e chillo te lo truove a tutte besuogne. De la quale cosa
vedarrite na granne sperienza ne la perzona de Sapia Lic-
carda, che, co la trammontana secura de lo iudizio scenno
da no gorfo granne granne, se reduce a securo puorto.

Era na vota no mercante ricco ricco chiammato Mar-
cone, che aveva tre belle figlie, Bella, Cenzolla e Sapia
Liccarda; lo quale, avenno da ire fora pe certe mercanzie
e canoscenno le figlie più granne pe cavallesse fenestre-
re, le ’nchiovaie tutte le fenestre e, lassannole n’aniello
ped uno co certe prete che deventavano tutte macchie si
chi le portava ’n dito faceva triste vregogne, se partette.
Ma non cossì priesto fu allontanato da Villa Aperta,
che cossì se chiammava chella terra, che accomenzaro a
scaliare le fenestre e ad affacciarese pe li portielle, co
tutto che Sapia Liccarda, ch’era la chiù picciola, facesse

Letteratura italiana Einaudi

240

Giovan Battista Basile - Lo cunto de li cunti

cose dell’autro munno e gridasse ca n’era la casa loro né
Ceuze né Dochesca né funneco de lo Cetrangolo né Pi-
sciaturo, da fare ste guattarelle e coccovaie co li vecine.
Era faccefronte la casa loro lo palazzo de lo re, lo qua-
le aveva tre figlie mascole, Ceccariello, Grazullo e Tore,
li quale, allommato sta giovenella, ch’era de bona vista,
commenzaro ad azzennarese coll’uocchie, da li zinne
vennero a li vasamane, da li vasamane a le parole, da le
parole a le prommesse, da le prommesse a li fatte, tanto
che, appontato na sera – quanno lo Sole pe non compe-
tere co la Notte se retira co le ’ntrate soie – scalaro tutte
tre la casa de ste sore e remediatose li dui fratielle gran-
ne co le sore chiù granne, volenno Tore dare de mano a
Sapia Liccarda essa sfoiette comm’anguilla a na camma-
ra, pontellannose de manera che non fu possibele a fare-
le aperire, tanto che lo scuro peccerillo contaie li muor-
ze a li frate e mentre li dui carrecavano li sacche de lo
molino isso tenette la mula.

Ma venenno la matina – quanno l’aucielle trommet-
tiere de l’Arba sonano tutte a cavallo perché se mettano
’n sella l’ore de lo iuorno – se ne iettero, chille tutte allie-
gre de la sfazione recevuta e chisto tutto sconzolato pe la
mala notte passata, e le doi sore scettero subeto prene.

Ma fu male prenezza pe lloro, tante ’nce ne disse la
Sapia Liccarda, che non tanto chelle abbottavano de
iuorno ’n iuorno quanto essa sbottava d’ora n’ora, con-
crodenno sempre ca chella panza de rammarro aveva da
portare a loro guerra e roina e che, comme tornava da
fora lo patre, se sarriano viste belle pecore a ballare.

Ma, crescenno tuttavia lo desederio de Tore parte pe
la bellezza de Sapia Liccarda, parte perché le pareva de
restare  affrontato  e  corrivo,  se  consertaie  co  le  sore
granne de farela cadere a lo mastrillo quanno manco
s’avesse penzato e che l’averriano arredotta a irelo a tro-
vare fi’ drinto la casa soia. Cossì no iuorno chiammata
Sapia, le dissero: «Sore mia, lo fatto fatto è; si li conziglie

Letteratura italiana Einaudi

241

Giovan Battista Basile - Lo cunto de li cunti

se pagassero o costarriano chiù caro o sarriano chiù sti-
mate. Si nui te ’ntennevamo sanamente non averriamo
ammosciato lo ’nore de sta casa né ’ngrossato lo ventre
comme tu vide: ma che remmedio c’è? lo cortiello è arri-
vato pe fi’ a la maneca, le cose so’ passate troppo ’nanze,
è fatto lo becco a l’oca. Però non ce potimmo ’magginare
che la collera toia faccia scassone e nce voglia vedere fo-
ra de sto munno e, si non pe nui, a lo manco pe ste po-
vere  criature,  che  avimmo  a  lo  ventre,  te  moverrai  a
compassione de lo stato nuostro».

«Sa lo cielo», respose Sapia Liccarda, «quanto me
chiagne lo core de st’arrore c’avite fatto, penzanno a la
vregogna presente ed a lo danno che v’aspettate quan-
no, tornanno, patremo trovarrà sto mancamiento a la ca-
sa soia; e pagarria no dito de la mano e non fosse soc-
ciesso sto negozio. Ma pocca lo diascance v’ha cecato,
vedite che pozzo fare, puro che ’nce sia lo ’nore mio: ca
lo sango non se pò fare latte natte, e all’utemo dell’ute-
mo me tira la carne e la pietate de lo caso vuostro mi til-
leca, che mettarria la vita stessa pe remmediare a sto fat-
to».

Parlato c’appe Sapia resposero le sore: «Non deside-
rammo autro signale de l’affrezzione toia si no che ’nce
abbusche no poco de pane de chello che magna lo re,
perché ’nce n’è venuto no tale sfiolo, che si non ce cac-
ciammo sto desiderio è pericolo de nascere quarche pa-
nella ’m ponta lo naso de li nennille. Però si sì cristiana,
crai matino de notte fance sto piacere, che te calarrim-
mo pe chella fenestra da dove sagliettero li figlie de lo
re, che te vestarrimmo da pezzente e non sarrai cano-
sciuta».

Sapia Liccarda, compassionevole de chelle povere
criature, puostose no vestito tutto cencioluso e no pette-
ne de lino armacuollo, quanno lo Sole auza trofei de lu-
ce pe la vittoria guadagnata contra la Notte, ieze a lo pa-
lazzo de lo re, cercanno no poccorillo de pane e mentre,

Letteratura italiana Einaudi

242

Giovan Battista Basile - Lo cunto de li cunti

avuta la lemosena, voleva sciresenne, Tore, che steva co
la malizia de l’appontamiento, subeto la canoscette. Ma
volennole dare de mano, essa tutto a no tiempo votatose
de schena le fece dare le mano ’ncoppa a lo pettene, che
se rascagnaie de bona manera, tanto che ne stette na ma-
no de iuorne stroppiato.

Avuto lo pane le sore, ma, cresciuta la famme a lo po-
vero Tore, se tornattero a confarfare e fra doi autre iuor-
ne tornaro le prene a fare lo stimmolo a Sapia ca l’era
venuto golio de doi pera de lo giardino de lo re. E la
scura sore puostose n’autro vestito defferente iette a lo
giardino reale, dove trovai Tore, lo quale subeto allom-
maie la pezzente e, ’ntiso ca cercava le pera, voze de per-
zona saglire ’ncoppa a n’arvolo, e, tirato na mano de pe-
ra ’n sino a Sapia, quanno isso voze scennere pe darele
de mano essa levaie la scala, lassannolo ’m piergolo a
gridare a le ciaole, che si n’arrevava scasualmente no
giardeniero a cogliere doi lattuche ’nconocchiate, che
l’aiutaie a scennere, isso ’nce steva tutta la notte. Pe la
quale cosa, magnatose le mano a diente, menacciaie de
farene resentemiento granne.

Ora, comme voze lo cielo partoruto le sore dui belle
paciune, dissero a Sapia: «Nui simmo roinate affatto,
bella fegliola mia, si tu non te resuorve d’aiutarence,
perché poco pò stare a tornare messere nuostro e, tro-
vanno sto male servizio a la casa, lo manco piezzo sarrà
l’arecchia.  Perzò  scinne  a  bascio,  ca  te  proiarrimmo
drinto a no cuofano sti peccerille e tu le porta a li patre
loro, che n’aggiano penziero».

Sapia Liccarda, ch’era tutta ammore, si be’ le parze a
forte de portare sto travaglio pe l’asenetate de le sore,
tuttavota se lassaie arreducere de scennere a bascio e,
fattose calare li figliule, le portaie a le cammare de lo pa-
tre, dove, non trovannolo, le mese uno pe lietto, secun-
no s’era destramente ’nformata e, trasuto a le cammere

Letteratura italiana Einaudi

243

Giovan Battista Basile - Lo cunto de li cunti

de Tore, mese na grossa preta a la travacca soia e se ne
tornaie a la casa.

Ma, venute li princepe a le cammere loro e trovato sti
belle fegliule co li nomme de li patre scritte a na carto-
scella e cosute ’m pietto, appero n’allegrezza granne e
Tore tutto annozzato, essenno iuto a corcarese, mentre
isso perzì n’era stato digno d’avere na razza, a lo iettare
che se fece ’ncoppa a lo lietto deze de catarozzola a la
preta de tale manera che se fece no gruosso vruognolo.

Fra sto tiempo tornaie lo mercante da fore, lo quale,
visto l’anella de le figlie e trovanno chille de le doi chiù
granne tutte macchiate, fece cose mardette e già voleva
mettere mano a fierre e tormentare e mazziare tutte pe
scoprire lo fatto, quanno li figlie de lo re le cercaro le fi-
glie pe mogliere. Lo quale non seppe che l’era socciesso
e se teneva delleggiato: all’utemo, ’ntiso lo negozio pas-
sato fra loro e de li figlie avute, se tenne felice de bona
sciorte; e cossì s’appontaie la sera de fare le nozze.

Sapia, che se menava la mano pe lo stommaco e sape-
va li strazie fatte a Tore, si be’ se ’ntese cercare co tanta
’stanzia, tuttavota se ’magenaie ca ogn’erva non è menta
e ca non era senza pile lo manto: pe la quale cosa fece
subeto na bella statola de pasta de zuccaro e, postola
drinto no granne sportone la coperze co cierte vestite. E
fattose la sera balle e feste, essa, trovatose certa scusa ca
l’era pigliato no sopressauto de core, se ne ieze ’mprim-
ma de tutte a lo lietto, dove, fattose portare la sporta co
scusa de mutarese e corcata la statola drinto le lenzole,
essa se mese dereto lo sproviero aspettanno l’eseto de lo
negozio.

Ma, venuta l’ora che li zite se vozero corcare, Tore,
arrivato a lo lietto suio e credennose che ’nce fosse Sapia
corcata, le decette: «Mo me pagarrai, cana perra, li di-
sguste che m’hai dato! mo vedarraie quanto ’mporta no
grillo a competere co n’alefante! mo scontarrà una tut-
te! e te voglio allecordare lo pettene de lo lino, la scala

Letteratura italiana Einaudi

244

Giovan Battista Basile - Lo cunto de li cunti

levata dall’arvolo e tutte l’autre desquite che m’hai fat-
to». E cossì decenno, caccianno mano a no pognale, la
sperciaie da banna a banna, e, non contento de chesto,
disse ancora: «Mo me ne voglio zocare perzì lo sango!».
E, levato lo pognale de pietto a la statola e liccatolo, sen-
tette lo doce e l’adore de lo musco che t’ammorbava.

Pe la quale cosa, pentuto d’avere sficcagliato na gio-
vane cossì ’nzoccarata ed addorosa, commenzaie a gua-
liarese de la furia soia decenno parole da stennerire le
prete, chiammanno de fele lo core, de tuosseco lo fierro,
c’avevano potuto affennere na cosa cossì doce e soave. E
dapo’ luonghe lamiente, fattose tirare pe capezza da la
desperazione, auzaie la mano co lo stisso pognale pe
sbennegnarese.

Ma Sapia fu lesta a scire da dove steva, tenennole la
mano e decennole: «Ferma, Tore, vascia ste mano, ecco
no piezzo de chella che chiagne! eccome sana e viva pe
vederete vivo e verde, né me tenere pe zerrone cuoiero
de montone si t’aggio straziato e fatto quarche despiace-
re, ch’è stato solamente pe fare sperienza e scannaglio
de la costanza e de la fede toia» e che st’utemo ’nganno
l’aveva puosto ’n opera pe arremmediare a le furie de no
core sdegnuso e perzò le cercava perdonanza de quanto
era passato.

Lo zito, abbracciannola co granne ammore, se la fece
corcare a canto, facenno pace e, sapennole dapo’ tante
travaglie chiù doce lo gusto, stimmaie assai chiù lo poco
retiramiento de la mogliere che la tanto prontezza de le
cainate, perché, secunno disse chillo poeta,

né nuda Citarea,
né Cinzia arravogliata:
la via de miezo sempre fu prezzata».

Letteratura italiana Einaudi

245

Giovan Battista Basile - Lo cunto de li cunti

LO SCARAFONE, LO SORECE E LO GRILLO
TRATTENEMIENTO QUINTO
DE LA IORNATA TERZA

Nardiello è mannato tre vote da lo patre a fare mer-
canzia co ciento docate la vota e tutte le vote accatta mo
no sorece, mo no scarafone e mo no grillo; e cacciato pe
chesto da lo patre, arriva dove sananno pe miezo de
st’anemale la figlia de no re, dapo’ varie socciesse, le de-
venta marito.

Laudaro assai lo prencepe e la schiava lo iodizio de Sa-
pia Liccarda, ma assai chiù laudaro Tolla, che aveva sapu-
to cossì buono proiere sto fatto che parze ad ogne uno de
c’essere presente; e perché, secotanno l’ordene de la lista,
soccedeva Popa a parlare, essa se portaie da Orlanno, de-
cenno de sta manera: «La Fortuna è femmena pontegliosa
e fuie la facce de li sapute perché fanno chiù cunto de le
votate de carte che de le girate de na rota e perzò prattica
volentiere co ’gnorante e da poco e non se ne cura – ped
avere nore prebeo – de spartire li bene suoie a vozzacchie,
de lo muodo che ve farraggio sentire ne lo cunto che seco-
teia.

Era na vota a lo Vommaro no massaro ricco ricco,
chiammato  Miccone,  che  aveva  no  figlio  chiammato
Nardiello, lo quale era lo chiù sciaurato caccial’a-pasce-
re che se trovasse mai a la permonara de li vozzacchie:
tanto che lo scuro patre ne steva ammaro e negrecato,
che non sapeva de che muodo né de che manera ’ndiriz-
zarelo a fare cosa a leviello e che fosse a lenza.

Si ieva a la taverna a scrofoniare co li compagne ali-
vente era fatto corrivo, si pratticava co male femmene
pigliava la peo carne e la pagava contr’assisa, si ioquava
pe le varattarie le facevano la pizza, lo mettevano ’miezo
e se le pigliavano sfritte sfritte, de manera che, de vaga e

Letteratura italiana Einaudi

246

Giovan Battista Basile - Lo cunto de li cunti

de riesto, ne aveva frosciato la metate de la robba pater-
na.

Pe la quale cosa Miccone faceva sempre arme a ca-
stiello, gridanno, ammenaccianno e decenno: «Che te
pienze fare, sbaraglione? non vide ca la robba mia ora-
mai se ne vace pe l’acqua a bascio? lassa, lassa ste mar-
dette ostarie, che commenzano co nomme de nemice e
fenisceno co segnefecato de male! lassale, ca so’ mingra-
nia de lo cellevriello, dropesia de la canna e cacarella de
la vorza! lassa, lassa sto scommenecato iuoco, che mette
a riseco la vita e se roseca la robba, che ne votta li con-
tente e ne fruscia li contante, dove le zare te arreduceno
’n zero e li parole t’assottigliano comm’a pirolo! lassa,
lassa de vordelliare pe sse male razze, figlie de lo brutto
peccato, dove spanne e spinne! pe na perchia consum-
me li purchie e pe na carne sfatta spanteche, redducen-
note dove n’uosso spunteche, ca non so’ meretrice, ma
no maro trace, dove sì pigliato da’ Turche! allontanate
dalle accasiune, ca te scraste da lo vizio: remota la causa,
desse chillo, se remmove l’effetto. Eccote perzò sti cien-
to docate: và a la fera de Salierno e accattane tante ien-
che, ca ’n capo de tre o quatto anne farrimmo tante
vuoie; fatte li vuoie, ’nce mettarrimmo a fare lo campo;
fatto lo campo, ’nce darrimmo a fare mercanzia de gra-
no e si ’nce ’matte na bona carestia mesurarrimmo li
scute a tommola e quanno mai autro te compro no titolo
sopra na terra de quarche ammico e sarrai tu puro trito-
lato comm’a tante autre. Perzò attienne, figlio mio, ca
ogne cosa capo ha, chi no accomenza non secoteia».

«Lassa fare a sto fusto», respose Nardiello, «ca mo
saccio lo cunteciello mio, ca aggio fatto pe tutte rego-
le!». «Cossì voglio io», leprecaie lo patre e, sborzatole li
tornise, s’abbiaie a la vota de la fera. Ma non fu arrivato
all’acque de Sarno che, drinto no bello voschetto d’ur-
me, a pede na preta che pe remmedio de no rettorio
perpetuo d’acqua fresca s’era ’ntorneiata de frunne d’el-

Letteratura italiana Einaudi

247

Giovan Battista Basile - Lo cunto de li cunti

lera, vedde na fata che se iocoliava co no scarafone, lo
quale sonava de manera na chitarrella che se l’avesse
sentuto no spagnuolo averria ditto ch’era cosa sopervo-
sa e granniosa.

La quale cosa visto Nardiello se fermai comme ’ncan-
tato a sentire, dicenno ca averria pagato na visola ed
avesse avuto n’anemale accossì vertoluso: a lo quale dis-
se la fata che si l’avesse pagato ciento docate ’nce l’aver-
ria  dato.  «Maie  a  meglio  tiempo  de  chisto»,  respose
Nardiello, «ca l’aggio prunte e leste!». E, cossì decenno,
le iettaie ’n zino li ciento docate e, pigliatose lo scarafo-
ne drinto a no marzapaniello, corze a lo patre co n’alle-
grezza che le saglieva da l’ossa pezzelle, decenno: «Ora
mo vedarrai, messere mio, s’io so’ ommo de ’nciegno e
saccio fare lo fatto mio, pocca, senza stracquareme pe fi’
a la fera, aggio trovato a meza strada la sciorte mia e pe
ciento docate aggio avuto sta gioia!».

Lo patre, sentenno sto parlare e vedenno la scatolella,
tenne pe cierto c’avesse lo figlio accattato quarche bran-
chiglio de diamante, ma, aperto la cassetella e visto lo
scarafone, lo scuorno de lo corrivo e lo dolore de lo ’nte-
resse foro dui mantece che lo fecero abbottare comm’a
ruospo e, volenno Nardiello contare la virtù de lo sca-
rafone, non fu possibele mai che le facesse dire parola,
decennole sempre: «Stà zitto, appila, chiude ssa vocca,
ammafara, non pipitare, razza de mulo, iodizio de caval-
lo, capo d’aseno! ed a sta medesima pedata torna lo sca-
rafone a chi te l’ha vennuto e co sti ciento autre docate
che te dongo comprane tutte ienche, tornanno subeto e
vì che non te cecasse lo Brutto fatto, ca te ne faccio man-
ciare le mano a diente!».

Nardiello, pigliatose li denare, s’abbiaie verzo la Tor-
re de Sarno ed arrivato a lo medesimo luoco trovaie
n’autra fata, che pazziava co no sorece che faceva le chiù
belle motanze de ballo che mai potisse vedere. Nardiel-
lo, stato no piezzo attoneto a vedere li dainette, le conte-

Letteratura italiana Einaudi

248

Giovan Battista Basile - Lo cunto de li cunti

nenzie, le crapiole, le pontate e le scorzete de sto anima-
le, appe a spiretare ed addemandaie a la fata si lo voleva
vennere, che l’averria dato ciento docate. La fata azzet-
taie lo partito e, pigliatose li frisole, le dette lo sorece
drinto la scatola.

E, tornato a la casa soia, mostraie a lo nigro Miccone
la bella compra fatta; lo quale fece cose mardette, sbat-
tenno comm’a no purpo mazziato, sbruffanno comm’a
no cavallo fantasteco e, si non era pe no compare che se
trovaie a sto greciglio, l’averria pigliato bona la mesura
de lo scartiello. All’utemo lo patre, ch’era ’nfomato de
bona manera, pigliato ciento autre docate le disse: «Av-
vierte a non fare chiù de le toie, ca non te resce la terza.
Và donca a Salierno e compra li ienche, ca pe l’arma de
li muorte mieie, si tu la sgarre, negra mammata che te fi-
gliaie!».

Nardiello co la capo vascia sfilaie a la vota de Salierno
ed, arrivato a lo stisso luoco, trovaie n’autra fata, che se
pigliava sfizio co no grillo, lo quale cantava cossì doce-
mente che faceva addormentare le perzone. Nardiello,
che sentette sta nova foggia de roscegniuolo, le venne
subeto golio de fare sta mercanzia ed accordatose pe
ciento docate se lo mese drinto na gaiolella fatta de co-
cozza longa e sproccole e se ne tornaie a lo patre. Lo
quale, vedenno lo terzo male servizio, le scappaie la pa-
cienzia e dato de mano a no tutaro lo frusciaie de bona
manera, che fece chiù de Rodamonte.

Nardiello, quanno le potte scappare da le granfe e pi-
gliatose tutte tre st’anemale, sfrattaie da chillo paiese e
toccaie a la vota de Lommardia, dove ’nc’era no gran se-
gnore, chiammato Cenzone, lo quale aveva na figlia une-
ca c’aveva nomme Milla, che pe certa ’nfermetate l’era
venuta tanta malenconia che pe lo spazio de sette anne
continue non s’era vista ridere; tanto che desperato lo
patre, dapo’ avere tentato mille remmedie e spiso lo

Letteratura italiana Einaudi

249

Giovan Battista Basile - Lo cunto de li cunti

cuotto e lo crudo, fece iettare no banno: che chi l’avesse
fatta ridere ’nce l’averria data pe mogliere.

Nardiello, che sentette sto banno, le venne ’n crapic-
cio de tentare la sciorte soia e, iuto ’nante a Cenzone,
s’offerse de fare ridere Milla. A lo quale respose chillo
signore: «Stà ’n cellevriello, o cammarata, ca si po’ non
te resce lo fatto ’nce iarrà la forma de lo cappuccio!».
«Vagace  la  forma  e  la  scarpa!»,  leprecaie  Nardiello,
«ch’io me ’nce voglio provare, e vengane chello che ve-
nire vole!».

Lo re, fatto venire la figlia e sedutose sotto lo bardac-
chino, Nardiello cavaie da la scatola li tre animale, li
quale sonaro, ballaro e cantaro co tanta grazia e co tante
squasenzie che la regina scappaie a ridere, ma chianze lo
prencipe drinto a lo core suio, pocca ’n virtù de lo ban-
no era astritto de dare na gioia de le femmene a la feccia
dell’uommene. Ma, non potenno darese arreto de la
prommessa, disse a Nardiello: «Io te do figliama e lo sta-
to pe dote, ma co patto che si tu non consumme fra tre
iuorne lo matremonio io te faccio manciare da li liune».
«N’aggio paura», disse Nardiello, «ca fra sto tiempo
songo ommo de consummare lo matremonio, figliata e
tutta la casa toia!». «Adaso, ca iammo, disse Carcariello,
c’a la prova se canosceno li mellune!».

Fatto adonca la festa e venuta la sera – quanno lo Sole
comm’a mariuolo è portato co la cappa ’ncapo a le car-
cere de l’Occedente – li zite se iezero a corcare: ma per-
ché maliziosamente lo re fece dare l’addormio a Nar-
diello, non fece autro tutta la notte che gronfiare. La
quale cosa continuato lo secunno e lo terzo iuorno, lo re
lo fece iettare a lo serraglio de li liune, dove Nardiello,
vedennose arreddutto, aperze la scatola de l’anemale,
decenno: «Pocca la sciorte mia m’have carriato co n’am-
maro straolo a sto nigro passo, non avenno autro che ve
lassare, o belle anemale mieie, io ve faccio franche, azzò
pozzate ire dove ve pare e piace»

Letteratura italiana Einaudi

250

Giovan Battista Basile - Lo cunto de li cunti

L’animale, comme foro scapole, comenzaro a fare
tante bagattielle e ioquarielle che li liune remasero com-
me statole; ’ntanto parlaie lo sorece a Nardiello, ch’era
già co lo spireto a li diente, decennole: «Allegramente,
patrone, ca si be’nce hai dato libertà, nui te volimmo es-
sere chiù schiave che maie, pocca ’nce hai cevato co tan-
to ammore e conservato co tanta affrezzione ed all’ute-
mo ’nce hai mostrato signo de tanto svisciolamiento co
farence  franche.  Ma  non  dubitare:  chi  bene  fa  bene
aspetta; fa bene e scordatenne. Ma sacce che nui simmo
fatate e, pe farete vedere si potimmo e valimmo, vienen-
ce appriesso, ca te cacci da sto pericolo».

Ed abbiannose Nardiello dereto lo sorece fece subeto
no pertuso quanto ’nce capesse n’ommo, pe lo quale co
na sagliuta a scaletta lo portaro ’ncoppa a lo sarvo; dove,
mettennolo drinto a na pagliara, le dissero che le com-
mannasse tutto chello che desiderava, ca no averriano
lassato cosa da fare pe darele gusto. «Lo gusto mio sar-
ria», respose Nardiello, «che si lo re ha dato autro mari-
to a Milla, me facissevo tanto de piacere de non fare
consumare sto matremonio, perché sarria no conzomare
sta negra vita». «Chesso e niente è tutto uno», resposero
l’animale, «stà de buon armo ed aspettace a sta capanna,
ca mo ne cacciarrimmo lo fraceto!».

E, abbiatose a la corte, trovaro che lo re aveva marita-
ta la figlia co no gran signore todisco e la sera stessa se
metteva mano a la votte. Pe la quale cosa l’animale, tra-
sute destramente a la cammara de li zite, aspettaro la se-
ra che, fornuto lo banchetto – quanno esce la Luna a pa-
scere  de  rosata  le  Gallinelle  –  se  iezero  a  corcare  e
perché lo zito aveva carrecato la valestra e pigliato carta
soperchia, a pena se ’ncaforchiaie drinto a le lenzola che
s’addormette comm’a scannato. Lo scarafone, che ’ntese
lo gronfiare de lo zito, se ne sagliette chiano chiano pe lo
pede de la travacca e remorchiatose sotto coperta se
’nficcaie lesto lesto a lo tafanario de lo zito, servennolo

Letteratura italiana Einaudi

251

Giovan Battista Basile - Lo cunto de li cunti

de soppositario ’n forma tale che le spilaie de manera lo
cuorpo, che potte dicere co lo Petrarca

d’amor trasse inde un liquido sottile.

La zita, che ’ntese lo squacquarare de lo vesentierio,

l’aura, l’odore, il refrigerio e l’ombra,

scetaie lo marito. Lo quale, visto co quale sproffum-
mo aveva ’ncenzato l’idolo suio, appe a morire de vrego-
gna ed a crepantare de collera ed, auzatose da lo lietto e
fattose na colata a tutta la perzona, mannaie a chiamma-
re li miedece, li quale dettero la causa de sta desgrazia a
lo desordene de lo banchetto passato.

E comme fu la sera appriesso, tornatose a consigliare
co li cammariere, furo tutte de parere che se ’mbracasse
de  buone  panne,  pe  remmediare  a  quarche  nuovo
’nconveniente; la quale cosa fatta se ieze a corcare. Ma,
addormentatose de nuovo e tornato lo scarafone a farele
lo secunno corrivo, trovaie ammarrate li passe; pe la
quale cosa tornaie male contento a li compagne, decen-
nole comme lo zito s’aveva fatto repare de fasciatore, ar-
gene de tillecarelle e trincere de pezze. Lo sorece, che
sentette chesto, disse: «Viene co mico e vedarrai si so’
buono guastatore a farete la schianata!». Ed, arrivato so-
pra la facce de lo luoco, commenzaie a rosecare li panne
e a farele no pertuso a leviello dell’autro, pe dove trasen-
no lo scarafone le fece n’autra cura medecinale de mane-
ra che fece no maro de liquido topazio e l’arabi fumme
’nfettarono lo palazzo. Pe la quale cosa scetatose l’am-
morbata zita ed, a lo lummo de na lampa visto lo dellu-
vio citrino c’aveva fatto deventare le lenzole d’Olanda
tabiò de Venezia giallo onniato, appilandose lo naso
foiette a la cammara de le zitelle e lo nigro zito, chiam-
manno li cammariere, se fece na longa lammentazione

Letteratura italiana Einaudi

252

Giovan Battista Basile - Lo cunto de li cunti

de la disgrazia soia, che con fonnamiento accossì lubre-
co aveva commenzato a fermare le grandezze de la casa
soia.

Li fammeliare suoie lo confortavano, consigliannolo
che stesse ’n cellevriello la terza notte, contannole lo
cunto de lo malato pedetaro e de lo miedeco mozzecu-
tolo, lo quale avennose lassato scappare no vernacchio,
lo  miedeco,  parlannole  letterumme,  disse:  «Sanitati-
bus!»; ma, asseconnanno n’autro, isso leprecaie: «Vento-
sitatibus!», ma, continuanno la terza, isso aperse tanto
de canna e disse: «Asinitatibus!». Perzò si lo primmo la-
vore a musaico fatto a lo lietto nozziale s’è ’ncorpato a lo
desordene de lo magnare, lo secunno a lo malo stato de
lo stommaco, pe lo quale se ll’era scontrato lo cuorpo, lo
terzo se ’mputarà a natura cacazzara e sarrà cacciato a
fieto ed a vergogna. «Non dubitare», disse lo zito, «ca
stanotte, si dovesse crepare, voglio stare sempre all’erta,
non lassannome vencere da lo suonno ed otra a chesto
pensarrimmo che remmedio potimmo fare ad appilare
lo connutto maistro, azzò non me se dica

tre volte cadde ed a la terza giacque!

Co st’appontamiento adonca, comme venne l’autra
notte, cagnato cammara e lietto, lo zito se chiammaie li
cammarate, cercannole consiglio circa l’ammafarare lo
cuorpo, che non le facesse la terza burla, che ’n quanto a
lo stare scetato no l’averriano addormentato tutte li pa-
pagne che so’ a lo munno. Era fra chiste serviture no
giovane che se delettava de l’arte de pommardiero: e,
perché ognuno tratta de lo mestiero suio, consigliaie a lo
zito a farese no tappo de ligno, comme se fa a li masche.
La quale cosa fu subeto stampata ed, acconciatolo com-
me aveva da stare, se iette a corcare, non toccando la zi-
ta, pe paura de non fare forza e guastare la ’menzione e

Letteratura italiana Einaudi

253

Giovan Battista Basile - Lo cunto de li cunti

non chiudenno l’uocchie, pe trovarese lesto ad ogne re-
cercata de stommaco.

Lo scarafone, che non vedette maie dormire lo zito,
disse a li compagne: «Ohimè, chesta è la vota che re-
stammo chiarite e l’arte nostra non ’nce serve pe niente,
pocca lo zito non dorme e non me da luoco a secuteiare
la ’mpresa!». «Aspetta», disse lo grillo, «ca mo te ser-
vo!», e, commenzanno a cantare docemente, facette ad-
dormentare lo zito. La quale cosa visto lo scarafone cor-
ze a farele de se stisso serenga, ma, trovata chiusa la
porta e ’mpeduta la strata, tornaie desperato e confuso a
li compagne, decenno chello che l’era socciesso. Lo so-
rece, che non aveva autro fine che servire e contentare
Nardiello, a chella medesema pedata iette a la despenza
ed adoranno da fesina a fesina ’mmattette un arvaro de
mostarda de senapa, dove ’mroscinatose con la coda
corze a lo lietto de lo zito e ne sodonse tutte le forgie de
lo naso de lo nigro todisco, lo quale commenzaie a ster-
nutare accossì forte che sbottaie lo tappo co tanta furia
che, trovannose votato de spalle a la zita, le schiaffaie ’m
pietto accossì furiuso che l’appe ad accidere.

A le strille de la quale corze lo re e demannanno che
cosa aveva, disse che l’era stato sparato no pedardo ’m
pietto. Se maravigliaie lo re de sto spreposeto, che co no
pedardo ’m pietto potesse parlare, ed, auzato le coperte
e le lenzole, trovaie la mena de vrenna e lo tappo de lo
masco, c’aveva fatto na bona molegnana a la zita, si be’
non saccio che le facesse chiù danno o lo fieto de la por-
vere o la botta de la palla.

Lo re, visto sta schefienzia e ’ntiso ch’era la terza li-
quidazione de sto strommiento ch’isso aveva fatto, lo
cacciaie da lo stato suio e, consideranno ca tutto sto ma-
le l’era socciesso pe la canetate usata a lo povero Nar-
diello, se ne deva le punia ’m pietto e mentre, pentuto
de chello c’aveva fatto, faceva lo trivolo, se le fece ’nanze
lo scarafone, dicennole: «Non te desperare, ca Nardiello

Letteratura italiana Einaudi

254

Giovan Battista Basile - Lo cunto de li cunti

è bivo e pe le bone qualetate soie mereta essere iennero
de vostra magnifecenza e si ve contentate che venga, mo
lo mannarrimmo a chiammare». «Oh che singhe lo ben
venuto co sta nova de veveraggio, o bello anemale mio!
tu m’haie dato la vita, tu m’haie levato da no maro d’af-
fanne, pocca me senteva no rangolo a lo core de lo tuor-
to fatto a chillo povero giovene! perzò facitelo venire, ca
lo voglio abbracciare comm’a figlio e darele figliama pe
mogliere».

Sentuto chesto, lo grillo zompanno zompanno iette a
la capanna dove steva Nardiello e, contannole tutto lo
socciesso, lo fece venire a lo palazzo reiale, dove ’ncon-
trato ed abbracciato da lo re le fu consegnata Milla pe
mano e, ricevuta la fatazione da l’anemale, deventaie no
bello giovene, che mannato a chiammare lo patre da lo
Vommaro stettero ’nsiemme felice e contiente, provan-
no dapo’ mille stiente e mille affanne ca

vene chiù ’nt’ un’ora che ’n cient’anne».

Letteratura italiana Einaudi

255

Giovan Battista Basile - Lo cunto de li cunti

LA SERVA D’AGLIE
TRATTENEMIENTO SESTO
DE LA IORNATA TERZA

Belluccia figlia d’Ambruoso de la Varra, ped essere
obediente a lo patre facenno lo gosto suio e pe portarese
accortamente ’n chello che l’era stato commannato, de-
venta maretata, ricca ricca, co Narduccio, primmogene-
to de Biasillo Guallecchia, ed è causa che l’autre sore
poverelle siano da lo medesemo dotate e date pe moglie-
re a l’autre figlie suoi.

Non tanto se cacaie lo nigro zito quanto se pisciaro de
riso quanno sentettero la burla che le fece lo sorece. E sar-
ria durato lo ridere fi’ a l’autra matina, si lo prencepe non
faceva chilleto ’miezo azzò se desse aurecchia a donna An-
tonella, ch’era lesta de chiacchiariare, la quale cossì com-
menzaie a ragioneiare: «L’obedienzia è na mercanzia se-
cura che fa guadagno senza pericolo ed è possessione tale
che ad ogne stascione te renne frutto. Ve lo provarrà la fi-
glia de no povero parzonaro: pe mostrarese obediente a lo
patre suio non sulo apre la strata de la bona sciorta d’essa
medesema, ma dell’autre sore, che pe causa soia foro mari-
tate ricche.

Era na vota a lo casale de la Varra n’ommo rustico
chiammato Ambruoso, lo quale aveva sette figlie fem-
mene, e tutto chello che poteva avere pe mantenerele a
lo ’nore de lo munno era na serva d’aglie. Aveva st’om-
mo da bene n’ammecizia granne co Biasillo Guallecchia,
ommo ricco ’n funno de Resina, lo quale aveva sette fi-
glie mascole, de li quale Narduccio, ch’era lo primmoge-
neto e l’uocchio di... ritro suio, cascaie malato e non se
trovava remmedio a lo male suio, si be’ la vorza le steva
sempre aperta.

Essenno iuto Ambruoso a visitarelo, le fu ademanna-
to da Biasillo quanta figlie aveva. Lo quale, vergognato-

Letteratura italiana Einaudi

256

Giovan Battista Basile - Lo cunto de li cunti

se de direle comme aveva ’nzertato a tanta squacquare,
le disse: «Aggio quattro mascole e tre femmene». «S’è
cossì», leprecaie Biasillo, «manna uno de ssi figlie tuoie
a tenere scommerzione a figliemo, ca me ne faie no pia-
cere granne».

Ambruoso, che se vedde pigliato ’n sermone, non
seppe che se responnere si no azzettaie co la capo e, tor-
natosenne a la Varra, se mese na malanconia da crepare,
non sapenno comme comprire co l’ammico. All’utemo,
chiammanno uno ped uno le figlie da la granne a la chiù
picciola, ademannai quale de loro se contentasse taglia-
rese li capille e vestirese da ommo e fegnerese mascolo
pe tenere commerzazione co lo figlio de Biasillo, che ste-
va malato.

A le quale parole la figlia granne, ch’era Annuccia, ri-
spose: «Da quanno niccà m’è muorto patremo, che me
voglio  carosare?»;  Nora,  ch’era  la  seconna,  respose:
«Ancora non so’ maritata e me vuoie vedere carosa?»;
Sapatina, ch’era la terza, disse: «Aggio sempre sentuto
dicere ca non deveno le femmene cauzare vrache»; Ro-
sa, ch’era la quarta, respose: «Merregnao, non me ’nce
pische a ghire cercanno chello che non hanno li speziale,
pe  trattenemiento  de  no  malato!»;  Cianna,  ch’era  la
quinta, disse: «Dì a sto malato che se faccia na cura e
’nzagnase, ca non darria no capillo de li mieie per ciento
fila de vita d’uommene!»; la sesta, ch’era Lella, disse:
«Io so’ nata femmena, vivo da femmena e voglio morire
da femmena; e non voglio, pe trasformareme ’n ommo
fauzario, perdere lo nomme de bona femmena»; l’utema
cacanitola, ch’era Belluccia, vedenno lo patre che ad
ogne resposta de le sore iettava no sospiro, le responnet-
te: «Se non vasta trasformareme da ommo pe servirete,
deventarraggio n’anemale e me farraggio no pizzeco pe
darete gusto!».

«Oh che singhe benedetta!», dicette Ambruoso, «ca
me daie la vita ’n cagno de lo sango che t’aggio dato! ora

Letteratura italiana Einaudi

257

Giovan Battista Basile - Lo cunto de li cunti

susso, non perdimmo tiempo, a lo tuorno se fanno le
strommola» e, taglianno chille capille, ch’erano funicelle
’naurate de li sbirre d’Ammore e arremmediatole no ve-
stitiello stracciato da ommo, lo portaie a Resina, dove fu
recevuto da Biasillo e da lo figlio, che steva a lo lietto, co
le maggiure carizze de lo munno e, tornatosenne, Am-
bruoso lassaie Belluccia a servire Narduccio, lo malato.
Lo quale, vedenno stralucere fra chelle pezze sta bel-
lezza  da  strasecolare,  mirandola  e  strammirannola  e
schiudennola tutta disse fra se medesemo: «S’io non ag-
gio le bottelle all’uocchie chesta abesogna che sia fem-
mena: la tenerumma de la faccia l’accusa, lo parlare lo
conferma, lo cammenare l’attesta, lo core me lo dice,
Ammore me lo scopre. È  femmena senza autro, e sarrà
venuta co sta stratagemma de vestire da ommo a fare na
’moscata a sto core». E, sprofonnannose tutto drinto sto
penziero, le carrecaie tanto la malanconia che l’aggra-
vaie la freve e li miedece lo trovaro a male termene.

Pe la quale cosa la mamma, che allummava tutta de
l’ammore suio, le commenzaie a dicere: «Figlio mio, lan-
terna a bota de st’uocchie mieie, stanfella e molletta de
la vecchiezza mia, che cosa vo’ essere chesta, che pe par-
te d’avanzare vegore scapete de sanetate e pe parte de
ire ’nante vaie sempre a l’arreto, comme cotena a li car-
vune? è possibile che vuoglie tenere sconzolata la mam-
marella toia, senza dicerelle la causa de lo male tuio,
azzò potesse arremmediare? perzò, gioiello mio, parla,
sbotta, sfoca, spapura, dimme sperlito che te abbesogna,
chello che borrisse e lassa fare a Cola, ca non lassarrag-
gio de darete tutte li guste de lo munno!».

Narduccio, ’ncoraggiato da ste belle parole, se lassaie
correre  a  sbafare  la  passeione  dell’armo,  decennole
comme teneva pe cierto che chillo figliulo d’Ambruoso
fosse femmena, e che se no le fosse data pe mogliere era
propio resoluto de stagliare lo curzo de la vita.

«Chiano!», disse la mamma, «ca pe quetarete sso cel-

Letteratura italiana Einaudi

258

Giovan Battista Basile - Lo cunto de li cunti

levriello, volimmo fare quarche prova pe scoprire s’è
femmena o mascolo, s’è campagna rasa o arvostata. Fa-
cimmolo scennere a la stalla e cravaccare quarche polli-
tro de chille ’nge songo, lo chiù sarvateco, perché si
sarrà femmena, essenno le femmene de poco spireto, la
vedarraie filare sottile e subeto scannagliarrimmo sti pi-
se».

Piacquette a lo figlio sto penziero e fece scennere Bel-
luccia a la stalla, le conzegnaro no male feruscolo de
pollitro, dove ’nsellatolo e puostose a cavallo co n’armo
de leione commenzaie a fare spassiggie de stopore, bisce
de stordire, rote de spanto, repolune da ire ’n estrece,
crovette de l’autro munno, carrere de scire da li panne.
Pe la quale cosa disse la mamma a Narduccio: «Levate,
figlio mio, ssa frennesia da lo chirecuoccolo: prova, vide
chiù saudo a cavallo sto figliulo che lo chiù viecchio ca-
casella de Porta Reiale!».

Ma non pe chesto se levaie da siesto Narduccio, che
secotaie a dicere ca chessa ad ogne cunto era femmena e
che non’nge l’averria levato da chiocca Scannarebecco.
La mamma pe levarele sto sfiolo le disse: «Adaso merola,
ca farimmo la seconna prova pe chiarirete!». E fatto ve-
nire na scoppetta a dove stevano, chiammaro Belluccia,
decennole che la carrecasse e sparasse. La quale piglian-
no ’n mano chell’arma mese la porva d’arcabusce a la
canna de la scoppetta e la porvere de Zanne ’n cuorpo a
Narduccio, mese lo miccio a la serpentina e lo fuoco a lo
core de lo malato, ma, scarrecanno lo cuorpo, carrecaie
lo pietto de lo negrecato de desiderii ammoruse.

La mamma, che vedde la grazia e destrezza, l’attella-
tura con che sparaie lo figliulo, disse a Narduccio: «Le-
vate sta doglia de capo e penza puro ca na femmena non
pò fare tanto!». Ma Narduccio, letecanno sempre, non
se poteva dare pace ed averria ’nguaggiato la vita che sta
bella rosa n’aveva mazzuocco e deceva a la mamma:
«Crideme, mamma mia, ca si sto bello arvolo de la gra-

Letteratura italiana Einaudi

259

Giovan Battista Basile - Lo cunto de li cunti

zia d’Ammore darrà na fico a sto malato, sto malato
farrà na fico a lo miedeco. Perzò vedimmo ’n ogne cun-
to de saperenelo cierto, si no me ne vao a spaluorcio e,
pe non trovare la strata de na fossa, me ne iaraggio a no
fuosso!».

La negra mamma, che lo vedde chiù ostenato che
mai, che avenno ’mpontato li piede faceva fuorfece fuor-
fece, le disse: «Vuoitene chiarire meglio? portalo co tico
a natare e loco se vedarrà si è Arco Felice o ’Ntruglio de
Vaia, s’è Chiazza Larga o Forcella, s’è Circo Massimo o
Colonna Troiana». «Bravo!», respose Narduccio, «non
c’è che dicere: hai cuouto ’m ponta! ogge se vedarrà s’è
spito o tiella, laganaturo o crivo, fosillo o vosseta».

Ma  Belluccia,  che  adoraie  sto  negozio,  mannaie  a
chiammare subeto no guarzone de lo patre ch’era assai
trincato ed ecciacuorvo, lo quale ’nfrogecaie che comme
la vedesse a la marina pe se spogliare le portasse nova ca
lo patre facesse lo tratto e la volesse vedere ’nanze che lo
strummolo de la vita facesse la fitta. Lo quale, stanno
con la secozione parata, comme vedde arrivato a lo ma-
ro Narduccio e Belluccia e commenzarese a spogliare,
fece secunno l’appontamiento, servennolo a lo primmo
taglio. La quale, sentenno sta nova, cercato lecienzia a
Narduccio s’abbiaie a la vota de Barra.

Ma, tornato lo malato a la mamma co la capo vascia,
l’uocchie stervellate, lo colore gialluoteco e le lavra mor-
ticce, le disse ca lo negozio era iuto contra acqua, e pe la
desgrazia soccessa no aveva potuto fare l’utema prova.
«Non te desperare», respose la mamma, «ca besogna pi-
gliare lo leparo co lo carro. Iarraie adonca de sicco ’n
sicco a la casa d’Ambruoso e, chiamanno lo figlio, a lo
scennere priesto o a lo tardare t’addonarraie de l’agguai-
to e scommogliarraie lo ’ntrico».

A ste parole tornaro a magriarese le masche de Nar-
duccio, ch’erano ianchiate, e la matina sequente – quan-
no lo Sole mette mano a li ragge e fa sbaratto de le stelle

Letteratura italiana Einaudi

260

Giovan Battista Basile - Lo cunto de li cunti

– iette de pizzo e de pesole a la casa d’Ambruoso, dove,
chiamannolo, disse che voleva parlare de cosa ’mportan-
te a lo figlio. Lo quale, curto se vedde luongo se vedde,
le disse c’aspettasse no poco, ca l’averria fatto subbeto
scennere; e Belluccia, pe n’essere trovata co lo delitto ’n
genere, a lo stisso tiempo spogliatose la gonnella e lo
corpetto se mese lo vestito d’ommo e, vrociolatose a ba-
scio, fu tanta la pressa che se scordaie l’anellette a l’arec-
chie.

La  quale  cosa  vedenno  Narduccio,  cossì  comm’a
l’arecchie dell’aseno se canosce lo male tiempo, isso a
l’arecchie de Belluccia appe ’ndizio de la serenetate che
desederava ed, afferratola comme a cane corzo, disse:
«Voglio che me singhe mogliere a sfastio de la ’midia, a
despietto de la Fortuna, anche ne pesa a la Morte!».
Ambruoso, che vedde la bona volontate de Narduccio,
disse: «Pure che patreto ne sia contento, isso co na ma-
no ed io co ciento».

E cossì tutte de commegna iettero a la casa de Biasil-
lo, dove la mamma e lo patre de Narduccio, pe vedere lo
figlio sano e contento, ricevettero co no gusto fora de io-
sta la nora e, volenno sapere perché faceva ste guattarel-
le a mannarela vestita da ommo, e ’ntiso ca ne fu causa
pe no scoprire ch’era stato no guallecchia a fare sette
femmene, Biasillo disse: «Pocca lo cielo t’ha dato tante
figlie femmene, ed a me tante mascole, affé ca volimmo
fare no viaggio e sette servizie! Và carreiale adonca a sta
casa, ca te le voglio dotare, pocca, lodato sia lo cielo, ag-
gio agresta che basta pe tante fragaglie».

Ambruoso, sentenno chesto, mese l’ascelle a pigliare
tutte l’autre figlie ed a carriarele a casa de Biasillo, dove
se fece na festa de sette a levare, che le museche e li suo-
ni iero fi’ a le sette celeste e, stanno tutte allegramente,
se vedde assai chiaro ca

non tardaro mai grazie devine».

Letteratura italiana Einaudi

261

Giovan Battista Basile - Lo cunto de li cunti

CORVETTO
TRATTENEMIENTO SETTIMO
DE LA IORNATA TERZA

Corvetto, pe le vertolose qualetate soie ’midiato da li
cortesciane de no re, è mannato a deverze pericole e,
sciutone co granne ’nore, pe maggiore crepantiglia de li
nemmice suoie l’è data la ’nfanta pe mogliere.

S’erano cossì straformate l’auditure ne l’azziune de Bel-
luccia, che quanno la veddero maritata se fecero cossì al-
liegre e festante comme si fosse nata da le rine loro. Ma lo
desiderio de sentire Ciulla fece fare pausa a l’applauso e
stare sospese l’arecchie a lo moto de le lavra soie, che cossì
parlattero: «Sentette na vota dicere che Gionone pe trova-
re la boscia iette ’n Cannia; ma si uno me dicesse dove ve-
ramente se porria trovare lo fegnemiento e la fraude io
non saperria ’mezzarele autro luoco che la corte, dove fan-
no sempre mascare, la mormorazione da Trastullo, la ma-
ledecenza da Graziano, lo trademiento da Zanne e la for-
fantaria da Pollicinella, dove a no stisso tiempo se taglia e
cose, se pogne ed ogne, se rompe e ’ncolla. De le quale
cose ve ne mostrarraggio schitto na retaglia a lo cunto
che ve farraggio ’ntennere.

Era na vota a li servizie de lo re de Shiummo Largo
no giovane muto da bene chiammato Corvetto, lo quale
pe li buone portamiente suoie essenno tenuto drinto lo
core da lo patrone era pe sta causa odiato e tenuto ’n sa-
vuorrio da tutte li cortesciane, li quale essenno sporte-
gliune de ’gnoranzia non potevano mirare lo lustro de la
virtù de Corvetto, c’a denare contante de buone terme-
ne s’accattava la grazia de lo patrone.

Ma l’aure de li favure che le faceva lo re erano sciroc-
che a la guallara de li crepate de ’midia, tale che non fa-
cevano autro pe tutte li cantune de lo palazzo, ed a tutte
l’ore, de mormorare, tataniare, vervesiare, ’mbrosoliare

Letteratura italiana Einaudi

262

Giovan Battista Basile - Lo cunto de li cunti

e forfechiare sopra sto povero ommo, decenno: «Che
fattocchiaria ha fatto a lo re sto caccial’a-pascere, che le
vo’ tanto bene? che fortuna è la soia, che non è iuorno
che non aggia quarche refosa de favure e nui sempre
iammo a l’arreto comme a li fonare, sempre scapetam-
mo de connizione? pure servimmo comm’a cane, puro
sodammo comm’a zappature e corrimmo comm’a daine
pe ’nzertare a pilo a lo gusto de lo re! veramente beso-
gna nascere fortunato a sto munno e chi n’ha ventura se
ietta a maro! all’utemo è forza vedere e crepare!».

Cheste ed autre parole scevano dall’arco de la vocca
loro, le quale erano frezze ’ntossecate che devano a lo
verzaglio de la roina de Corvetto. Oh negrecato chi è
connennato a sto ’nfierno de la corte, dove le losegne se
venneno a quatretto, le malegnitate e li male afficie se
mesurano a tommola, li ’nganne e li trademiente se pesa-
no a cantara! ma chi pò dire le scorze de mellune de ma-
chine, che le posero sotto a li piede pe farelo sciuliare?
chi pò spricare lo sapone de le fauzità che ontaro a la
scala de le arecchie de lo re, pe farelo scapezzare e rom-
pere la noce de lo cuollo? chi po’ narrare le fosse de
’nganne scavate drinto a lo cellevriello de lo patrone e le
coperte de sproccola de buono zelo pe farelo derropa-
re?

Ma Corvetto, ch’era fatato, e vedeva le trapole e sco-
preva la tappolle e canosceva le matasse e s’addonava de
le ’ntriche, de li agguaiete, de li mastrille, de le tagliole,
de le tramme e de le ’mbroglie de l’averzarie, steva sem-
pre co l’arecchie pesole e coll’uocchie apierte pe no
sgarrare lo filato, sapenno che la fortuna de li cortescia-
ne è vitriola. Ma quanto chiù secotava a saglire sto gio-
vane  tanto  cresceva  lo  descenzo  e  la  scesa  scoperta
dell’autre che, non sapenno all’utemo de che muodo le-
varelo de pede, pocca lo direne male non era creduto,
pensaro pe la strata de le laude vottarennillo a no prece-

Letteratura italiana Einaudi

263

Giovan Battista Basile - Lo cunto de li cunti

pizio (arte ’mentata a casa cauda ed affinata ne la corte).
La quale cosa tentaro de la manera che secota.

Steva lontano dece miglia da Scozia, dov’era lo sieg-
gio de sto re, n’uerco, lo chiù bestiale e sarvateco che
fosse stato maie all’Orcaria; che ped essere persequetato
da lo re s’era fatto forte drinto no vosco desierto ’ncop-
pa na montagna che manco ’nce volavano l’aucielle, lo
quale era tanto ’ntricato, che non poteva mai ricevere la
vista de lo sole. Aveva st’uerco no bellissimo cavallo, che
pareva fatto co lo penniello, e tra l’autre bellezze no le
mancava manco la parola, perché pe fatazione parlava
comm’a nuie autre.

Ora li cortesciane, che sapevano quanto era marvaso
l’uerco, quanto aspro lo vosco e quant’auto lo monte e
la deffecoltà d’avere sto cavallo, se ne iettero a lo re de-
cennole menutamente le perfezziune de st’anemale e
ch’era cosa degna de re, pe la quale cosa deveva procu-
rare ’n ogne via e manera de levarelo da sotta le sgranfe
dell’uerco e che sarria stato buono Corvetto a cacciare-
ne le mane, ped essere giovane spierto ed atto a scire da
lo fuoco. Lo re, che non sapeva ca mo sotta lo shiure de
ste parole ’nc’era lo serpe, chiammaie subeto Corvetto e
le disse: «Se me vuoie bene, vide ’n ogne cunto d’avere
lo cavallo dell’uerco, nemmico mio, ca te chiammarraie
contento contento e consolato d’avereme fatto sto servi-
zio».

Corvetto, si be’ canoscette ca sto tamburro era sonato
da chi male le voleva, puro p’obedire a lo re s’abbiaie
per la via de la montagna e, trasenno guatto a la stalla
dell’uerco, ’nsellaie lo cavallo e, puostose ’n sella co li
piede forte a la staffa, pigliaie la via de la porta. Ma lo
cavallo, vedennose speronare fora de lo palazzo, gridaie:
«All’erta, ca Corvetto me ne porta!». A la quale voce
scese l’uerco co tutte l’anemale che lo servevano: tanto
che ccà te vedive no gatto maimone, da llà n’urzo de lo
prencepe, da chesta parte no lione, da chella no lupo

Letteratura italiana Einaudi

264

Giovan Battista Basile - Lo cunto de li cunti

menaro, pe farene mesesca. Ma lo giovane a forza de bo-
ne sbrigliate s’allontanaie da la montagna e, cammenan-
no sempre de galoppo verzo la cetate, arrivaie a la corte,
dove presentanno lo cavallo a lo re fu abbracciato chiù
de no figlio e, puostose mano a na vorza, le ’nchiette le
branche de pataccune.

Pe  la  quale  cosa  se  fece  na  bona  ionta  de  sgotta
all’abeto de crepantiglia de li cortesciane, e dove prim-
ma abbottavano a cannella mo schiattavano a shiushiata
de mantece, vedenno ca li sciamarre con che pensavano
de sfravecare la bona sciorte de Corvetto servevano pe
schianare la strata pe l’utile suio. Tutta vota, sapenno ca
no a primma tozzata de machena de guerra se rompe la
muraglia, vozero tentare la seconna fortuna, dicenno a
lo re: «Sia co la bon’ora lo bello cavallo, che veramente
sarrà l’onore de la stalla reale; cossì avissevo lo para-
miento de l’uerco, lo quale è na cosa che no se pò dice-
re, che la famma vosta porria ire pe le fere, e nesciuno
autro porria accrescere sta recchezza a lo tesoro vuostro,
autro che Corvetto, lo quale ’nce have na mano pagarel-
la a fare ste sciorte de servizie».

Lo re, che ballava ad ogne suono e de sti frutti amma-
re ma ’nzuccarate magnava schitto la scorza, chiammaie
Corvetto,  pregannolo  a  farele  avere  lo  paramiento
dell’uerco.

Lo quale senza leprecare parola ’n quatto pizzeche fu
a la montagna dell’uerco e, trasuto senz’essere visto a la
cammara dove dormeva se nasconnette sotto a lo lietto
ed aspettaie accovato ficché la Notte, pe fare ridere le
stelle, fa no libro de carnevale ’n faccia a lo cielo, quan-
no, essennose corcato l’uerco e la mogliere, sparaie zitto
zitto la cammara e, volenno cottiarene la cotra de lo liet-
to perzì, commenzaie a tirare chiano chiano. Ma, scieta-
tose, l’uerco disse a la mogliere che non tirasse tanto, ca
lo scommogliava tutto e l’averria fatto venire quarche
doglia de matrone. «Anze tu scommuoglie a me», respo-

Letteratura italiana Einaudi

265

Giovan Battista Basile - Lo cunto de li cunti

se l’orca, «che non m’è restato niente ’n cuollo!». «Dove
diantane è la coperta?», leprecaie l’uerco e, calanno la
mano ’n terra, toccaie la facce de Corvetto, pe la quale
cosa commenzaie a gridare: «Lo monaciello, lo mona-
ciello! gente, cannele, corrite!». A le quale vuce tutta la
casa fu sottasopra. Ma Corvetto, c’aveva iettato le robbe
pe la finestra, se lasciaie cadere ’ncoppa ad esse e, fatto
no bravo fardiello, toccaie a la vota de la cetate, dove
non se pò dire li carizze, che le fece lo re e la cottura che
n’appero li cortesciane ch’erano schiattate pe shianche.
Co tutto chesso fecero pensiero de dare adduosso a
Corvetto co la retroguardia de le forfantarie e, trovato lo
re ch’era tutto cuocolo pe lo gusto avuto de lo para-
miento – li quale, otre ch’erano de seta ragamate d’oro,
’nc’erano de chiù storiate chiù de millanta ’mprese de
varie crapiccie e pensiere, e tra l’autre, si male non me
allecordo, ’nc’era no gallo ’n atto de cantare pe l’Arba,
che vedeva scire, co no mutto ’n toscano, Sol ch’io te mi-
ri; cossì ancora no shiore litropio ammosciato co no
mutto toscano, Al calar del Sole, e tante e tante che ’nce
vorria chiù memmoria e chiù tiempo da contarele tutte –
trovato, dico, lo re tutto preiato e giubilante, le dissero:
«Mentre Corvetto ha fatto tanto e tanto pe servizio vuo-
stro, non sarria gran cosa che pe fareve no piacere se-
gnalato ve facesse avere lo palazzo dell’uerco, lo quale è
da starece no ’mparatore; anze ha tanta miembre drinto
e fora che ’nce cape n’asserzeto e no porristevo credere
li cortiglie, li seppuorteche, le loggette, li gaife, le latrine
a caracò e le cemmenere a tufolo che ’nce songo, co tan-
ta architettura che l’arte se ne picca, la natura se ne cor-
re e lo stupore ne sguazza».

Lo re, ch’era de cellevriello figliarulo che subeto se
’mprenava, chiammato Corvetto, le disse lo golio che
l’era venuto de lo palazzo dell’uerco e che tra tante gu-
ste  che  l’aveva  dato  ’nce  agghiugnesse  sta  refosa,  ca

Letteratura italiana Einaudi

266

Giovan Battista Basile - Lo cunto de li cunti

l’averria scritto co lo carvone dell’obreco a la taverna de
la memmoria.

Corvetto, ch’era no zorfariello e faceva ciento miglia
l’ora, se mese subeto le gamme ’n cuollo ed, arrivato a lo
palazzo dell’uerco, trovaie ch’essenno figliata l’orca e
fatto no bello orcheciello, era iuto lo marito a commita-
re li pariente e la figliata, auzatose da lietto, era tutta af-
facennata ad apparecchiare lo mazzecatorio.

Dove trasuto Corvetto co na facce de martiello disse:
«Ben trovata magna femmena, bella mmassara! e perché
straziare tanto sta vita? iere figliaste e mo fatiche tanto, e
non haie compassione de le carne toie?». «Che buoie
che ’nce faccia», respose l’orca, «si n’aggio chi m’aiu-
ta?». «So ccà io», leprecaie Corvetto, «pe aiutarete a
cauce ed a muorze!». «Singhe lo buono venuto», disse
l’orca, «e pocca me te sì benuto ad offerire co tanta am-
morosanza aiutame a spaccare quattro piezze de legna».
«De grazia», leprecaie Corvetto, «si non bastano quat-
tro, siano cinco!». E, pigliata n’accetta ammolata de fri-
sco,  ’n  cagno  de  dare  a  lo  ligno  dette  a  lo  cozzetto
dell’orca e la fece cadere comm’a piro ’n terra. E curzo
subbeto a la ’ntrata de la porta, fece no fuosso futo futo
e, copiertolo de frasche e terreno, se mese a fare le guat-
tarelle pe dereto la porta e, quanno vedde venire l’uerco
co li pariente, se mese drinto lo cortiglio a gridare: «Te-
stimonia vosta, strunzo ’miezo e biva lo re de Shiummo
Largo!».  L’uerco,  che  sentette  sta  sbraviata,  corze
comm’a frugolo verzo Corvetto pe farene sauza, ma, tra-
senno  co  furia  drinto  lo  soppuorteco,  tutte  ’nzieme
schiaffaro de pede a la fossa e brociolaro a bascio, dove
a cuorpo de petrate ne fece na pizza e, chiusa la porta,
portaie le chiave a lo re.

Lo quale, visto lo valore e lo ’nciegno de sto giovane,
a le garge de la Fortuna, a despietto de la ’midia, a sfa-
stio de li cortisciane le dette la figlia pe mogliere, essen-
nole state li travierze de la ’midia falanghe da varare la

Letteratura italiana Einaudi

267

Giovan Battista Basile - Lo cunto de li cunti

varca de la vita soia a lo maro de le grannezze e li nem-
mice suoie, restanno confuse e crepate, iero a cacare
senza cannela, che

la pena de n’ommo tristo assaie
tricare pote, ma non manca maie».

Letteratura italiana Einaudi

268

Giovan Battista Basile - Lo cunto de li cunti

LO ’NGNORANTE
TRATTENEMIENTO OTTAVO
DE LA IORNATA TERZA

Moscione è mannato da lo patre a fare mercanzie a lo
Cairo, pe smammarelo da lo titto, dov’era n’arcaseno, e,
trovanno pe la strata de passo ’n passo, perzone vertulo-
se se le porta cod isso, pe miezo de li quale se ne torna a
la casa carreco ’n funno d’argiento e d’oro.

No ’nce mancaro cortesciane ’ntuorno a lo prencepe che
averriano mostrato la collera de vederese toccato a lo bivo,
si l’arte lloro non fusse stata a punto de semmolare, né sa-
peva a dicere se le dette chiù a lo naso lo despietto de ve-
derese iettato a facce la trafanaria soia o la ’midia de senti-
re la felicitate de Corvetto; ma, commenzanno a parlare,
Paola tiraie fore da lo puzzo de la passione propia l’armo
lloro co l’ancino de ste parole: «Fu sempre laudato assaie
chiù no ’ngnorante de la pratteca d’uommene vertoluse
che n’ommo sapio pe la scommerzione de gente da poco:
perché quanto pe causa de chisse pò guadagnare commo-
detate e grannezze, tanto pe corpa de chille po’ scapetare
robba ed onore e, si a la prova de lo spruoccolo se canosce
lo presutto, a lo caso che vi contarraggio canosciarrite s’è
vero chello ch’io ve aggio propuosto.

Era na vota no patre, ricco quanto a lo maro, ma, per-
ché non se pò avere felicetate sana a lo munno, aveva no
figlio cossì sciaurato e da poco che non sapeva canosce-
re le scioscelle da le cetrole: pe la quale cosa, non poten-
no paidare chiù le ’ngnoranzie soie, datole na bona ma-
no de scute lo mannaie a fare mercanzie vierzo Levante,
sapenno ca lo bedere varie paise e lo prattecare deverze
gente sceta lo ’ngiegno, affila lo iodizio e fa l’ommo
spierto.

Moscione, che cossì se chiammava lo figlio, puostose
a cavallo commenzaie a cammenare a la vota de Venezia,

Letteratura italiana Einaudi

269

Giovan Battista Basile - Lo cunto de li cunti

arzenale de le maraveglie de lo munno, pe ’marcarese co
quarche vasciello che iesse a lo Cairo. E cammenato na
buona iornata, trovaie uno che steva fitto a pede no
chiuppo, a lo quale decette: «Comme te chiamme, gio-
vane mio? de dove sì? e che arte è la toia?». E chillo re-
spose: «Me chiammo Furgolo, so’ de Saietta, e saccio
correre comme a no lampo». «Ne vorria vedere la pro-
va», leprecaie Moscione. E Furgolo disse: «Aspetta no
poco, ca vide mo s’è porvera o farina!». E stanno no
poccorillo sospise ecco na cerva pe la campagna e Fur-
golo, lassannola passare no piezzo ’nante pe darele chiù
vantaggio, se mese a correre cossì spotestato e cossì lieg-
gio de pede che sarria iuto pe coppa no semmenato de
farina senza lassarenge la forma de la scarpa, tanto che
’n quatto saute la ionze. Pe la quale cosa Moscione ma-
ravegliato le disse si voleva stare cod isso, ca l’averria pa-
gato de musco; e Furgolo contentannose s’abbiaro de
compagnia.

Ma non cammenaro quattro autre miglia che trovaro
n’autro giovane, a lo quale Moscione disse: «Comme
haie nomme, cammarata? che paiese è lo tuio e che arte
haie?». E chillo respose: «Me chiammo Aurecchia-a-le-
paro, so’ de Valle Coriosa e, mettenno l’arecchie ’nterra,
senza partireme da no luoco io sento quanto se fa pe lo
munno, audenno li monepolie e confarfe che fanno l’ar-
tesciane pe auterare li priezze de le cose, li male afficii
de li cortesciane, li triste conziglie de li roffiane, l’ap-
pontamiente de li ’nammorate, li conzierte de li mariuo-
le, li lamiente de li serviture, li reportamiente de li spiu-
ne,  li  visse-visse de  le  vecchie,  le  iastemme  de  li
marinare, che non tanto vedeva lo gallo de Lociano e la
lucerna de lo Franco quanto vedono st’arecchie meie».
«S’è lo vero chesso», respose Moscione, «dimme: che se
dice a la casa mia?». Ed isso puosto l’arecchie ’n terra
decette: «No viecchio parla co la mogliere, e dice: – Sia
laudato lo Sole Leione, ca m’aggio levato chillo Moscio-

Letteratura italiana Einaudi

270

Giovan Battista Basile - Lo cunto de li cunti

ne da ’nante a l’uocchie, chella facce de giarnea a l’anti-
ca, chillo chiuovo de lo core mio, c’a lo manco camme-
nanno sso munno se farrà ommo e non sarrà cossì aseno
bestiale, vozzacchio, pierde-iornata!». «Non chiù, non
chiù!», disse Moscione, «ca dice lo vero e te creo! perzò
viene co mico, c’haie trovato la ventura toia». «Vengo»,
disse lo giovane.

E cossì abbiannose ’nsiemme, camminato dece autre
miglia,  trovaro  n’autro,  a  lo  quale  disse  Moscione:
«Comme te faie chiammare, ommo da bene mio? dove
sì nato e che cosa saie fare a lo munno?». E chillo respo-
se: «Me chiammo Cecaderitto, so’ de Castiello-tira-iu-
sto, e saccio ’nzertare cossì a pilo co sta valestra che do
’miezo a no milo shiuoccolo», «Vorria vedere sta pro-
va», leprecaie Moscione e chillo, carrecata la valestra,
pigliato la mira fece sautare no cecere da coppa na pre-
ta, pe la quale cosa Moscione se lo pigliaie comme l’au-
tro pe compagnia soia.

E, cammenato n’autra iornata, trovaie cierte che fra-
vecavano no bello muolo a la calantrella de lo Sole, che
potevano dire co raggione: Parrella, miette acqua a lo vi-
no, ca m’arde lo core; de li quale appe tanta compassione
che le disse: «E comme, o mastre mieie, avite capo de
stare a sta carcara, dove se cociaria na seconna de vufa-
ra?». Uno de li quale rispose: «Nuie stammo frische
commo a na rosa, perché avimmo no giovane che ’nce
shioshia da dereto de manera, che pare che spirano li
poniente». E Moscione disse: «Lassamillo vedere, se dio
ve guarde!». E li fravecature chiammato lo giovane, Mo-
scione le disse: «Comme te faie chiammare, previta de lo
parente? de che terra sì? e che professione è la toia?». E
chillo respose: «Io me chiammo Shioshiariello, so’ de
Terra Ventosa, e saccio fare co la vocca tutte li viente: si
vuoie zefare, io te ne faccio ire ’n ziecolo, si vuoie refole,
io faccio cadere case». «No lo creo si no lo beo», disse
Moscione. E Shioshiariello shioshiaie ’m primmo soave

Letteratura italiana Einaudi

271

Giovan Battista Basile - Lo cunto de li cunti

soave, che pareva lo viento che spira a Posileco vierzo la
sera e, botatose tutto a no tiempo a cierte arvole, man-
naie tanta furia de viento che sradecaie na fila de cierze.
La quale cosa vedenno Moscione se lo pigliaie pe com-
pagno.

E, cammenanno autro tanto, trovaie n’autro giovane,
a lo quale disse: «Comme te chiamme, non te sia ’n com-
manno? de dove sì, si se pò sapere? e quale è l’arte toia,
si è leceta la domanna?». E chillo respose: «Me chiam-
mo Forte Schena, so’ de Valentino ed aggio tale vertute
che me schiaffo na montagna ’n cuollo e me pare na
penna». «Si fosse chesto», disse Moscione, «tu meretar-
risse essere lo re de la doana e sarrisse pigliato co lo pal-
lio lo primmo de maggio; ma ne vorria vedere la sperien-
zia».  E  Forte  Schena  commenzaie  a  carrecarese  da
schiantune de prete, de trunche d’arvole e de tante autre
piseme che no l’averriano portate mille carrettune, lo
che vedenno Moscione l’accordaie a stare cod isso.

E cossì camminanno arrivaro a Bello Shiore, dov’era
no re che aveva na figlia la quale correva commo a lo
viento e averria curzeto pe coppa li vruoccole spicate
senza chiegare le cimme ed aveva sprubecato no banno:
che chi l’avesse arrivata a correre ’nce l’averria data pe
mogliere e chi fosse restato arreto l’averria tagliato lo
cuollo.

Arrivato Moscione a sta terra, e sentuto sto comman-
namiento, iette a lo re e s’offerze de correre co la figlia e,
fatto li belle patte: o de battere le carcagna o de ’nge las-
sare la catarozzola, la matina fece ’ntennere a lo re ca
l’era schiaffato no descenzo e, non potenno correre ’n
perzona, averria puosto a luoco suio n’autro giovane.
«Venga chi vole», respose Ciannetella, ch’era la figlia de
lo re, «ca non me se da no lippolo e pe tutte ’nge n’è».

Accossì, essenno la chiazza chiena de gente pe vedere
la corzeta, che l’uommene facevano comme a frommi-
che e le fenestre e l’astreche erano chiene commo uovo,

Letteratura italiana Einaudi

272

Giovan Battista Basile - Lo cunto de li cunti

comparse  Furgolo,  lo  quale  se  mese  a  lo  capo  de  la
chiazza, aspettanno le moppete. Ed eccote venire Cian-
netella co la gonnella accorciata pe ffi’ a meze gamme e
co na scarpetella a una sola bella ed attillata, che non
passava dece punte. E puostose de spalla a spalla e sen-
tuto lo tarantara e lo tutù de la trommetta, se mesero a
correre che li tallune le toccavano le spalle. Fà cunto ca
parevano liepare secutate da levriere, cavalle scapolate
da la stalla, cane co le bessiche a la coda, asene co lo
spruoccolo dereto.

Ma Furgolo, che n’aveva lo nomme e li fatte, se la las-
saie chiù de no parmo dereto ed, arrivanno a lo termene,
lloco te sentiste l’allucco, lo illaiò, lo greciglio, le strille,
li sische, lo sbattere da mano e de piede de la gente, gri-
danno: «Viva, viva lo forestiero!». Pe la quale cosa Cian-
netella fece la facce comme a culo de scolaro c’aggia
avuto la spogliatura, restanno scornata ed affrontata de
vederese venta.

Ma perché la corza s’aveva da provare doie vote, fa-
cette penziero de scontarese st’affrunto e, iutasenne a la
casa, fece subeto no percanto a n’aniello che tenennolo
a lo dito se sconocchiasse le gamme che non potesse
cammenare, non solamente correre, e lo mannaie a do-
nare a Furgolo, azzò lo portasse ’n dito pe l’ammore
suio.

Aurecchie-a-leparo, che sentette sta confarfa passata
tra la figlia e lo patre, stette zitto e aspettaie l’eseto de lo
negozio e – comme a lo trommettiare de l’aucielle lo So-
le frustaie la Notte ’ncoppa a l’aseno de l’ombre – torna-
ro ’n campo e, dato lo soleto signo, commenzaro a ioca-
re de tallune. Ma non tanto Ciannetella pareva n’autra
Atalanta quanto Furgolo era deventato n’aseno spallato
e no cavallo repriso, che non poteva movere passo.

Ma Cecaderitto, che vedde lo pericolo de lo compa-
gno, e sentuto da Aurecchie-a-leparo comme passava lo
’mbruoglio, deze de mano a la valestra, tiraie na parret-

Letteratura italiana Einaudi

273

Giovan Battista Basile - Lo cunto de li cunti

ta, coglienno iusto a lo dito de Furgolo, facenno zompa-
re la preta da l’aniello adove era la vertute de lo ’ncanto,
pe la quale cosa se le sciouzero le gamme ’ncordate e ’n
quattro saute de crapio passaie Ciannetella e venze lo
pallio.

Lo re, vedenno la vettoria de no paposcia, la parma
de no vozzacchio, lo triunfo de no caccialo-a-pascere,
fece gran penziere si dovevale dare o no la figlia e, fatto
conziglio co li sapute de la corte soia, le fu respuosto che
Ciannetella non era voccone pe li diente de no scauzaca-
ne e de n’auciello pierde-iornata e che senza macchia de
mancatore poteva commutare la prommessa de la figlia
a no donativo de scute, che sarria stato chiù sfazione de
sto brutto pezzentone che tutte le femmene de lo mun-
no.

Piacquette a lo re sto parere e fece ’ntennere a Mo-
scione che denare volesse ’ncagno de la mogliere che
l’era stata prommessa ed isso, conzegliatose co l’autre,
responnette: «Io voglio tanto oro ed argiento quanto ne
pò portare ’n cuollo no compagno mio». E, contentato-
se lo re, fecero venire Forte Schena, sopra lo quale ac-
commenzaro a carrecare forza de bavuglie de docatune,
sacche de patacche, vorzune de scute, varrile de monete
de ramma, scrittorie de catene ed anelle; ma quanto chiù
carrecavano steva chiù saudo, comme a na torre, tanto
che, non bastanno la tesoreria, li banche, li bancarotte, li
mercante de cammio de la cetate, mannaie pe tutte li ca-
valiere a cercare ’m priesto canneliere, vacile, voccale,
sottacoppe, piatte, guantere, canestre, pe ffi’ a li canta-
rielle d’argiento, e manco vastattero pe fare lo piso iu-
sto. All’utemo, non carreche ma sazie e sfastediate, se
partettero.

Ma li consigliere, che veddero sto sfonnerio che se ne
portavano quattro scauzacane, dissero a lo re che era na
granne asenetate a farene carreiare tutto lo niervo de lo
regno suio e però sarria bene a mannare le gente dereto

Letteratura italiana Einaudi

274

Giovan Battista Basile - Lo cunto de li cunti

ad allegerire tanto carreco de chillo Atlante, che portava
’ncoppa a le spalle no cielo de tesore.

Lo re, chiegatose a sto conziglio, spedette subeto na
mano de gente armate, a pede ed a cavallo, che l’arrivas-
sero. Aurecchie-a-leparo, che sentette sto conziglio, ne
avisaie li compagne; e, mentre la porvere s’auzava a lo
cielo pe lo sbattere de le carcagna de chi veneva a scar-
recare sta ricca sarma, Shioshiariello, che vedde la cosa
male parata, commenzaie a shioshiare de manera che fe-
ce non sulo schiaffare de facce ’n terra tutte le gente
nemmiche, ma le mannaie, come fanno li viente setten-
trionale a chi vace pe chella campagna, chiù de no mi-
glio lontano.

Pe la quale cosa senza avere autro ’mpedimiento arri-
varo a la casa de lo patre, dove facenno parte a li compa-
gne de lo guadagno – perché se sole dicere: a chi te fa
guadagnare lo tortano e tu dalle l’esca – ne le mannaie
conzolate e contiente ed isso restaie co lo patre ricco ’n
funno, e se vedde n’aseno carreco d’oro, no facenno bu-
sciardo lo mutto:

dio manna li vescuotte a chi n’ha diente».

Letteratura italiana Einaudi

275

Giovan Battista Basile - Lo cunto de li cunti

ROSELLA
TRATTENEMIENTO NONO
DE LA IORNATA TERZA

Lo Gran Turco pe farese no vagno de sango de signo-
re fa pigliare no prencepe, la figlia se ne ’nammora e se
ne fuieno, la mamma l’arriva e le so’ tagliate le mano da
lo prencepe. Lo Gran Turco ne more de crepantiglia
ma, iastemmata la figlia da la mamma, lo prencepe se ne
scorda,  ma  dapo’  varie  astuzie  fatte  da  essa  torna  a
mammoria de lo marito e se gaudero contiente.

Fu sentuto co granne sfazione lo cunto de Paola e disse-
ro tutte c’aveva ragione lo patre de volere vertoluse li fi-
glie, si be’ cantaie ped isso lo coculo, e se chille menaro la
pasta isso ne scervecchiaie li maccarune; ma, toccanno a
Ciommetella de dire lo suio, parlaie de sta manera: «Non
pò morire bene chi male vive e si quarcuno scappa da sta
settenza è cuorvo ianco, perché chi semmena luoglio non
pò metere grano e chi chianta tutomaglie non pò recoglie-
re vruoccole spicate. Non me farrà trovare bosciardo lo
cunto co lo quale mo ne la vengo; pagateme, prego, co le
spaparanzate de arecchie, co le aperte de vocca, mentre io
me sforzarraggio dareve sfazione.

Era na vota no Gran Turco, lo quale avenno la lebbra
non ce trovava remmedio nesciuno, tanto che li miede-
ce, non sapenno che spediente pigliarenge pe se levare
da cuollo lo stimmolo de sto malato co proponere na co-
sa ’mpossibile, le dissero che era necessario farese no va-
gno de lo sango de no prencepe granne.

Lo Gran Turco, sentenno sta rezetta sarvateca e desi-
deranno la sanetate, spedette subeto na grossa armata
pe mare, commannanno che scorressero ped ogne parte
e pe miezo de spie e de grosse prommesse procurassero
d’avere quarche prencepe a le mano. Li quale, costianno
le parte de Fonte Chiaro, scontrattero na varchetta che

Letteratura italiana Einaudi

276

Giovan Battista Basile - Lo cunto de li cunti

ieva a spasso, drinto la quale era Paoluccio, figlio de lo
re de chillo paiese, lo quale zeppoliato portaro de zippo
e de pesole a Costantenopole.

La quale cosa vedenno li miedece, non tanto pe com-
passione de chillo povero prencepe quanto pe ’nteresse
loro: perché, non iovanno lo vagno, n’averriano cacato
loro la penitenzia, volenno dare tiempo a lo tiempo e ti-
rare a luongo lo negozio, dettero a rentennere a lo Gran
Turco ca sto prencepe steva colereco de la libertate che
s’aveva  ioquato  a  tresette  e  che  lo  sango  ’ntrovolato
l’averria fatto chiù danno che beneficio; e però era ne-
cessario che se sospennesse lo remmedio fi’ che a lo
prencepe fosse passato l’omore malanconeco; e perzò
era necessario tenerelo alliegro e darele cive de sostanzia
pe fare buono sango.

Lo Gran Turco, sentuto sta cosa, penzaie de farelo
stare allegramente chiudennolo drinto a no bello giardi-
no, che se l’aveva pigliato a cienzo perpetuo la primma-
vera, dove le fontane facevano a despotare co l’aucielle e
co li viente frische a chi meglio sapesse gorghiare e mor-
morare, mettennoce drinto Rosella, la figlia, co darele a
rentennere ca ce la voleva dare pe mogliere. Rosella, su-
beto che vedde le bellezze de lo prencepe, fu annodeca-
ta co na gummena d’ammore e, facenno na bella crapia-
ta de le voglie soie co chelle de Paoluccio, se ’ncrastaro
tutte duie a no aniello de no stisso desiderio.

Ma venuto lo tiempo che le gatte vanno ’n iesta e lo
Sole se piglia gusto de fare a tozza-martino co lo Piecoro
celeste, Rosella scoperze ch’essenno la primmavera, che
li sanghe so’ de meglio tempera, avevano concruso li
miedece de scannare Paoluccio e fare lo vagno a lo Gran
Turco. Che si be’ lo patre ’nce l’aveva tenuto nascuosto,
tuttavota pe la fatazione avuta da la mamma seppe sto
trademiento che se tesseva a lo ’nammorato suio. Pe la
quale cosa, datole na bella spata, le disse: «Musso mio, si
vuoi sarvare la libertate, che è tanto cara, e la vita, ch’è

Letteratura italiana Einaudi

277

Giovan Battista Basile - Lo cunto de li cunti

cossì doce, non perdere tiempo, agge li piede a leparo e
vattenne a la marina, dove trovarrai na varca. Trase là
drinto e aspettame, ca pe virtute de sta spata ’ncantata
sarrai recevuto co lo ’nore che mierete da chille marina-
re, comme si fusse lo ’mparatore».

Paoluccio, che se vedde aperire cossì bona strata a la
sarvazione soia, pigliatose la spata s’abbiaie a la marina,
dove trovato la varca fu raccuoto co gran leverenzia da
chille che la guidavano. Rosella fra tanto, fatto no cierto
percanto a na carta, la schiaffaie, senza essere vista né
sentuta, drinto la sacca de la mamma, la quale subeto
scapizzaie a dormire de sorte tale che non se senteva né
da pede né da capo e, fatto chesto, pigliatose na mappa-
ta de gioie, corze a la varca e fecero vela.

Fra chisto miezo venne lo Gran Turco a lo giardino e,
non trovanno la figlia né lo prencepe, mese a remmore
lo munno e, curzo a trovare la mogliere, né potennola
scetare né pe strille né pe tirate de naso, pensaie che
quarche  descenzo  l’avesse  levato  lo  sentemiento  e,
chiammato le dammecelle, la fece spogliare. Ma, levato-
le la gonnella, cessaie lo ’ncanto e se scetatte gridanno:
«Ohimè, ca la traditora de figliata ’nce l’ha calata e se
n’è foiuta co lo prencepe! ma non te cura’, ca mo te l’ag-
ghiusto li cammie e l’accorto li passe!».

Cossì decenno iette de furia a la marina, dove iettato
na fronna d’arvoro a maro fece nascere na felluca sottile,
co la quale commenzaie a correre dereto li giuvane fui-
ticce. Rosella, che si be’ la mamma veneva ’nvesibile tut-
ta vota coll’uocchie dell’arte mageca vedde la roina che
le veneva ’n cuollo, disse a Paoluccio: «Priesto, core
mio, caccia mano a sta sferra, chiavate a sta poppa e,
comme siente remmore de catene ed ancine pe ’ncrocca-
re sta varca, tira ad uocchie de puorco, a chi coglie co-
glie e zara chi ’nfredda, si no simmo perdute e ’nc’è
’ntorzato lo fuire!».

Lo prencepe, perché ’nce ieva pe la pellecchia soia,

Letteratura italiana Einaudi

278

Giovan Battista Basile - Lo cunto de li cunti

stette sopra l’aviso e subeto che, ’nzeccata la varca, la
Gran Torchessa iettaie le catene co li grance, tiraie no
gran revierzo che pe bona fortuna tagliaie tutto a no
cuorpo  le  mano  de  la  Sordana,  che,  iettanno  strille
comm’arma dannata, iastemmaie la figlia, c’a la primma
pedata c’avesse puosto lo prencepe a la terra soia se fos-
se scordato d’essa. E corza ’n Torcaria, co li mognune
tutte scolanno sango se presentaie ’nanze de lo marito e,
mostratole chillo dogliuso spettacolo, le disse: «Ecco,
marito mio, ch’a la tavola de la fortuna ’nce avimmo io-
quato io e tico: tu la sanetate ed io la vita!». Cossì decen-
no le scette lo spireto e lo shiato e iette a pagare la nor-
ma a lo mastro che l’aveva ’mezzato l’arte, pe la quale
cosa lo Gran Turco, semmozzatose appriesso comm’a
caperrone drinto a lo maro de la desperazione, secotaie
le pedate de la mogliere e se ne iette, friddo comm’a ne-
ve, a casa cauda.

Ma Paoluccio, arrevato a Fonte Chiaro, disse a Rosel-
la che avesse aspettato drinto la varca, perché ieva pe
gente e carrozze da portarela trionfante a la casa soia.
Ma non cossì priesto appe puosto lo pede ’n terra che le
scette de mente Rosella; ed arrivato a lo palazzo reiale fu
recevuto co tante carizze da lo patre e da la mamma, che
non se porria ’magenare, facennose feste e lumminarie
da stordire lo munno.

Ma Rosella, dapo’ ch’erano passate tre iuorne aspet-
tanno ’m pierdeto Paoluccio, se allecordaie de la iastem-
ma e se mozzecaie le lavra ca non penzaie a remmedia-
rence. Perzò, comm’a femmena desperata, smontata ’n
terra pigliaie no palazzo ’ncontra la casa de lo re, pe ve-
dere si de quarche manera potesse tornare ’n mammoria
de lo prencepe l’obreco che l’aveva.

Li signure de la corte, che vonno mettere lo naso pe
tutto, allommato st’auciello nuovo venuto a chella casa e
contempranno na bellezza che, passanno tutte li fore,
sceva da la mesura, trascorreva li termene, deva a lo no-

Letteratura italiana Einaudi

279

Giovan Battista Basile - Lo cunto de li cunti

ve  de  la  maraviglia,  faceva  scassone  de  stupore  e  se
chiammava fore de lo strasiecolo, commenzaro a farele
lo moschito ’ntuorno, e non era iuorno che no le faces-
sero lo spassiggio a tuorno e lo corvettiamento pe ’nanze
la casa. Li soniette ievano a furia, le ’masciate a lava, le
museche a scervellachiocche, li vasamano a frusciamien-
to de mafaro e, l’uno non sapenno de l’autro, tutte tira-
vano a no verzaglio e tutte cercavano comme a ’mbria-
che d’ammore de spinolare sta bella votte. Rosella, che
sapeva dove legare sta varca, a tutte faceva bona cera, a
tutte deva trattenemiento, tutte manteneva de speranza.
All’utemo, volenno restregnere li sacche, s’accordaie
secretamente co no cavaliero de gran portata, che, dan-
nole mille docate e no vestito de tutto punto, fosse venu-
to la notte, ca l’averria liberato lo deposito dell’affrez-
zione  soia.  Lo  nigro  ’mprena-fenestre,  che  aveva  la
pezza all’uocchie da la passione, pigliaie subeto a ’nte-
resse li tornise e, fattose credenza co no mercante, se fe-
ce dare no ricco taglio de ’mbroccato riccio sopra a ric-
cio e non vedde l’ora che lo Sole facesse a bota cagnata
co la Luna pe cogliere lo frutto de li desiderie suoie. E,
venuto la notte, iette secretamente a la casa de Rosella,
dove la trovaie corcata a no bello lietto che pareva na
Venere ’miezo a no campo de shiure, la quale tutta cas-
sesa le disse che non se corcasse senza ’mprimmo serrare
la porta.

Lo cavaliero, parennole de fare poco cosa pe servire
na gioia accossì bella, iette pe serrare la porta, la quale
non tante vote era chiusa che tante se spaparanzava, isso
vottava, essa s’apereva de manera che fece sto seca-mol-
leca e sto tira-molla tutta la notte, ficché lo Sole semme-
naie de luce d’oro li campe, che aveva sorcato l’Aurora,
avenno contrastato na notte, quanto è granne e longa, co
na mardetta porta senza avere adoperato la chiave. E pe
sopracarta de sta commessione n’appe na brava lengo-
riata da Rosella, chiammannolo scuro cuorpo, che non

Letteratura italiana Einaudi

280

Giovan Battista Basile - Lo cunto de li cunti

era  stato  da  tanto  de  serrare  na  porta  e  pretenneva
d’aprire lo scrittorio de li guste d’Ammore. Tanto che lo
sfortunato, corrivo, confuso e scornato se ne iette scarfa-
to de capo e refreddato de coda a fare li fatte suoie.

La seconna sera pigliaie appontamiento co n’autro
barone, cercannole mille autre docate e n’autro vestito e
chillo mannaie a ’mpegnare tutto l’argiento e l’oro c’ave-
va all’ebrei, pe sodisfare a no desiderio che porta ’m
ponta a lo gusto lo pentemiento, e – comme la Notte
comm’a povera vergognosa se mette co lo manto ’n fac-
ce a cercare lemmosena de selenzio – se conzignaie a la
casa de Rosella, la quale essennose corcata le disse che
stotasse la cannela e po’ venesse a lo lietto.

E lo cavaliero, levatose la cappa e la spata, commen-
zaie a shioshiare la cannela; ma quanto chiù se spedetia-
va chiù l’allommava, che le ventositate de la vocca soia
facevano l’effetto de lo mantece a lo fuoco de lo ferraro:
ne lo quale shioshiamiento spese tutta la notte e pe stu-
tare na cannela se strusse comme a cannela. Ma – quan-
no la Notte pe non vedere le deverse pazzie dell’uom-
mene  se  nasconne  –  lo  nigro,  delleggiato  co  n’autra
sceroppata de ’ngiurie, comme all’autro, se ne iette.

E, venuta la terza notte, se fece ’nanze lo terzo ’nnam-
morato, co mille autre docate pigliate ad usura e co no
vestito abboscato de scruocco e, sagliutosenne guatto
guatto dove Rosella, essa le decette: «Io non me voglio
corcare, se non me petteno ’mprimmo la capo».

«Lassatello fare a me», responnette lo cavaliero e, fat-
tosella sedere co la capo ’n sino, credennose arrobbare
panno franzese commenzaie a stricare li capille co lo
pettene d’avolio: ma quanto chiù se sforzava de sgrop-
polare chella capo scigliata chiù ’ntricava lo paiese, tan-
to che penzoniaie tutta la notte senza fare cosa pe derit-
to e pe allestire na testa desordinaie de sciorte la capo
soia che l’appe a sbattere de pietto a no muro. E – com-
me fu sciuto lo Sole a sentire la norma tenuta de l’auciel-

Letteratura italiana Einaudi

281

Giovan Battista Basile - Lo cunto de li cunti

le e co la sparmata de li ragge mazziato li grille che ave-
vano ’nfettato la scola de li campe – co n’autra ’mbroso-
liata a doi sole se ne scennette da chella casa friddo e ie-
lato.

Ma, trovatose scommerzione a la nantecammara de lo
re, dove se taglia e cose, dove trista la mamma che ’nce
ha la figlia, dove se menano li mantece de l’adolazione,
se tramma le tele de li ’nganne, se toccano li taste de la
mormorazione, se tagliano li mellune ’m prova de la
’gnoranzia, st’utemo cavaliero contaie tutto lo socciesso,
decenno lo tratto che l’era stato fatto. A lo quale respose
lo secunno, decenno, «Stà zitto, ca s’Afreca chianze Ta-
lia non rise, ca io puro so’ passato pe sto culo d’aco e
però trivolo commone è miezo gaudio». A chesto respo-
se lo tierzo: «Vì ca tutte simmo macchiate de na pece e
’nce potimmo toccare la mano senza ’midia de nesciuno,
ca sta tradetora ’nce ha lavorato tutte a pilo ’mierzo! ma
n’è bene a gliottere sto pinolo senza quarche resenti-
miento. Non simmo uommene nuie de essere corrivate e
puoste a no sacco! perzò facimmonela pentire sta varve-
ra scorcoglia-peccerille!».

E cossì accordatose ’nziemme iettero a lo re, contan-
nole tutto lo fatto. Lo quale mannaie a chiammare sube-
to Rosella decennole: «Dove haie ’mezzato sto termene
de truffare li cortesciane mieie? non cride ca te faccio
scrivere a la gabella, perchia, guaguina, pettolella!». E
Rosella, senza cagnarese niente de colore, le respose:
«Chello c’aggio fatto è stato pe vennecareme de no tuor-
to fattome da uno de la corte vostra, si be’ no porria fare
cosa a lo munno che bastasse a scompetare la ’ngiuria
c’aggio recevuta!».

E, commannata da lo re che decesse l’offesa che l’era
stata fatta, essa contaie ’n terza perzona quanto aveva
operato ’n servizio de lo prencepe, comme l’aveva cac-
ciato da schiavetutene, liberatolo da la morte, scappato-
lo da lo pericolo de na maga e portatolo sano e sarvo a la

Letteratura italiana Einaudi

282

Giovan Battista Basile - Lo cunto de li cunti

terra soia ped essere pagata co na votata de schena e co
no casocavallo: cosa che non se commeneva a lo stato
suio, ped essere femmena de gran sango e figlia de chi
commannava regne.

Lo re sentenno sta cosa la facette subeto sedere co
granne ’nore, pregannola a scommogliare chi fosse stato
lo ’nsammorato, lo scanoscente che l’aveva fatto sto bel-
lo corrivo ed essa, levatose n’aniello da le deta, disse: «A
chillo che iarrà a trovare st’aniello, chillo è lo tradetore
’nfedele che m’ha paschiata!»: e, iettanno l’aniello, se
iette a ’mpizzare a lo dito de lo prencepe, che steva llà
presente comme no stantaro, che, passatole subeto la
vertù de l’aniello a la capo, le tornaie la mammoria per-
duta, se l’aperzero l’uocchie, se le resentette lo sango e
scetaro li spirete e, correnno ad abbracciare Rosella, non
se saziaie de stregnere la catena dell’arma soia, non se
stracquava de vasare lo vaso de li contiente suoie.

E, cercannole perdonanza de lo desgusto che l’aveva
dato, essa respose: «Non serve a cercare perduono de
chille arrure che non songo ’ngriate da la volontate. Io
saccio la causa perché t’iere scordato de Rosella toia, ca
no  m’è  sciuta  da  mente  la  iastemma  che  te  mannaie
chell’arma perza de mammama; perzò te scuso e te com-
patisco». E cossì, passanno mille parole ammorose, lo
re, sentuto la ienimma de Rosella e l’obreco che le por-
tava pe lo beneficio fatto a lo figlio, appe da caro che se
iognessero ’nsiemme e, fatto fare cristiana a Rosella, ’nce
la  deze  pe  mogliere,  che  stettero  chiù  sadesfatte  de
quante portaro mai lo iuvo de lo matremmonio e vedet-
tero a la fine che

sempre co lo tiempo e co la paglia
vide che s’ammaturano le nespole».

Letteratura italiana Einaudi

283

Giovan Battista Basile - Lo cunto de li cunti

LE TRE FATE
TRATTENEMIENTO DECIMO
DE LA IORNATA TERZA

Cicella, male trattata da la matreia, è regalata da tre
fate. Chella ’mediosa ’nce manna la figlia, che ne receve
scuorno, pe la quale cosa mannato la figliastra a guarda-
re puorce se ne ’nammora no gran segnore, ma pe mali-
zia de la matreia l’è dato ’ncagno la figlia brutta e lassa la
figliastra drinto na votte pe la scaudare. Lo signore sco-
pre lo trademiento, ’nce mette la figlia, vene la matreia,
la sporpa co l’acqua cauda e, scopierto l’arrore, s’accide.
Fu stimato lo cunto de Ciommetella de li chiù belle che
s’erano contate, tanto che Iacova, vedenno tutte ammisse
pe lo stopore, decette: «Si non fosse a lo commannamiento
de lo prencepe e de la prencepessa, lo quale è n’argano che
me tira e no straolo che me strascina, io farria punto fina-
le a le chiacchiare meie, parennome troppo chelleta de
mettere lo colascione scassato de la vocca mia co l’arcevio-
la de le parole de Ciommetella. Puro, perché cossì vole sto
signore, me sforzarraggio de fareve na recercatella ’ntuor-
no a lo castico de na femmena ’mediosa, che, volenno
sproffonnare la figliastra, la portaie a le stelle.

Era ne lo casale de Marcianise na vedola chiammata
Caradonia, la quale era la mamma de la ’midia, che non
vedeva mai bene a quarche vecina che no le ’ntorzasse ’n
canna, non senteva mai la bona sciorte de quarche cano-
sciente che le pigliava travierzo, né vedeva femmena ed
ommo contento che non le venessero li strangogliune.

Aveva chesta na fegliola femmena chiammata Granni-
zia, ch’era la quinta essenzia de le gliannole, lo primmo
taglio  de  l’orche  marine,  l’accoppatura  de  le  votte
schiattate: aveva la capo lennenosa, li capille scigliate, le
chiocche spennate, la fronte de maglio, l’uocchie a gual-
larella, lo naso a brognola, li diente ’ncaucinate, la vocca

Letteratura italiana Einaudi

284

Giovan Battista Basile - Lo cunto de li cunti

de cernia, la varva de zuoccolo, la canna de pica, le zizze
a besaccia, le spalle a vota de lammia, le braccia a trapa-
natore, le gamme a crocco e li tallune a cavola; ’nsomma
da la capo a lo pede era na bella scerpia, na fina pesta,
na brutta nizzola e sopra tutto era naima, scotonella,
scociummuccio. Ma con tutto chesto, scarafuniello a
mamma pentillo le parea!

Ora successe mo che sta bona vedola se maritatte co
no cierto Micco Antuono, massaro ricco ricco de Pane-
cuocolo, ch’era stato doi vote vaglivo e sinneco de chillo
casale, stimato assai da tutte li panecocolise, che ne face-
vano no cunto granne. Aveva Micco Antuono isso perzì
na figlia mentovata Cicella, che non se poteva vedere
chiù spanto né chiù bellezze cosa a lo munno: teneva
n’uocchie a zennariello che t’affattorava, na voccuccia
vasarella da farete ire ’n estrece, na canna da latte natte
che faceva spantecare le gente ed era ’nsomma cossì
cianciosa, saporita, ioquarella e liccaressa ed aveva tante
squasille, gniuoccole, vruoccole, vierre e cassesie che
scippava li core da li piette: ma che tante dicote e dissete!
vasta dicere che pareva fatta co lo penniello, che no ’nce
ashiave no piecco.

Ma vedenno Caradonia ca la figlia se mostrava, a piet-
to de Cicella, comme no coscino de velluto ’n quaranta a
paragone de no scupolo de cocina, no culo de tiella so-
donta a faccie de no schiecco veneziano, na fata Morga-
na e respetto de n’Arpia, commenzaie a guardarela co la
gronna ed a tenerela ’muozza.

Né fornette loco lo chiaieto, ca, sbottanno fora la po-
steoma fatta a lo core, né potenno chiù stare appesa a la
corda, pigliaie a tormentare a carta scoperta sta negreca-
ta figliola, pocca la figlia faceva ire co na gonnella de
saia ’nfrappata e corpetto de scierghiglia e la negra fi-
gliastra co le peo zandraglie e pettole de la casa; a la fi-
glia deva lo pane ianco comme a le shiure, a la figliastra
tozze de pane tuosto e peruto, a la figlia faceva stare

Letteratura italiana Einaudi

285

Giovan Battista Basile - Lo cunto de li cunti

comme l’ampolla de lo Sarvatore, a la figliastra faceva
ire comm’a navettola, facennole scopare la casa, scerga-
re li piatte, fare lo lietto, lavare la colata, dare a magnare
a lo puorco, covernare l’aseno e iettare lo buon-prode-
ve-faccia, le quale cose la bona fegliola, solleceta e pro-
veceta, faceva cod ogne prestezza, no sparagnanno fati-
ca pe dare a l’omore de la marvasa matreia.

Ma, comme voze la bona sciorte, ienno la scura figlio-
la  a  iettare  la  monnezza  fora  de  la  casa  a  no  luoco
dov’era no granne scarrupo, le cascatte lo cuofano a ba-
scio ed essa, occhianno mente de che manera potesse
pescarelo da chillo scantraccone, quanto – ched è? ched
è? – vedde no nigro scirpio, che non sapive s’era l’origi-
nale d’Isuopo o la copia de lo Brutto pezzente. Chisto
era n’uerco, lo quale aveva li capille che comme a setole
de puorco nigre nigre l’arrivavano fi’ a l’ossa pezzelle la
fronte ’ncrespata, c’ogne chiega ’ncrespata pareva surco
fatto da lo vommaro; le ciglia ’ngriccate e pelose; l’uoc-
chie gaize e trasute ’nintro e chiene de comme-se-chiam-
ma, che parevano poteche lorde sotto doie gran pennate
de parpetole; la vocca storta e bavosa, da la quale spon-
tavano doi sanne comme a puorco sarvateco; lo pietto
vrogniuoluso e ’muoscato de pile, che ne potive ’nchire
no matarazzo e, sopra tutto era auto de scartiello, gran-
ne de panza, sottile de gamma, stuorto de pede, che te
faceva storzellare la vocca de la paura.

Ma Cicella, co tutto che vedesse na mal’ombra da spi-
ritare, facenno buon armo le disse: «Ommo da bene
mio, pruoieme chillo cuofano che m’è cascato, che te
pozza vedere ’nzorato ricco ricco!». E l’uerco respon-
nette: «Scinne a bascio, figliola mia, e pigliatillo».

E la bona peccerella, appicecannose pe le radeche, af-
ferrannose pe le prete, tanto fece che ne scennette; dove
arrivata, cosa da non credere, trovaie tre fate, una chiù
bella de l’autra; avevano li capille d’oro filato, le faccie
de luna ’n quintadecema, l’uocchie che te parlavano, le

Letteratura italiana Einaudi

286

Giovan Battista Basile - Lo cunto de li cunti

bocche che citavano sopra tenore de strommiento ad es-
sere sodisfatte de vase ’nzoccarate; che chiù? na canna
mellese, no pietto ceniedo, na mano pastosa, no pede
tiennero e na grazia ’nsomma ch’era na cornice ’norata a
tante bellezze.

Avette Cicella de cheste tante carizze e gnuoccole che
non se porria ’magenare e, pigliatala pe la mano, la por-
tattero a na casa sotto chille scaracuoncole, che ’nce
averria potuto abitare no re de corona, dove arrivate che
foro e sedute sopra trappite torchische e coscine de vel-
luto chiano co shiuocchi de filato e cocullo, poste le ca-
po ’n sino a Cicella se facettero le maghe pettenare li ca-
pille  e  mentre,  co  na  dellecatura  granne  essa,  co  no
pettene de cuorno de vufaro stralucente faceva lo fatto
suio, le demannavano le fate: «Bella figliola mia, che
’nce truove a sta capozzella?». Ed essa co no bello pro-
cedere responneva: «Ce trovo lennenielle, pedocchielle
e perne e granatelle!».

Piacquette a le fate chiù de lo chiù la bona crianza de
Cicella e ste magne femmene, ’ntrezzatose li capille che
erano sparpogliate, la portaro cod esse, mostrannole de
mano ’n mano tutte l’iscie bellizze che erano a chillo pa-
lazzo fatato. Loco c’erano scrittorie co ’ntaglie bellissi-
me de castagna e de carpeno, co lo scrigno copierto de
coiero de cavallo, co le chiastre de stagno; loco tavole de
noce che te ce specchiave drinto; loco repuoste co ca-
stellere de privito che t’abbagliavano; loco sproviere de
panno verde shiuriate; loco seggie de cuoiero co l’ap-
poiaturo e tant’autre sfuorgie, c’ogn’autro ’n vedennolo
sulo ne saria restato ammisso. Cicella, comme non fosse
fatto suio, mirava le grannezze de chella casa, senza fare-
ne li miracole e li spante-villane.

All’utemo, trasutola drinto na guardarobba zeppa
zeppa de vestite sforgiate, le facettero vedere camorre
de teletta de lo spagnuolo, robbe co maneche a presutto
de velluto a funno d’oro, coperte de cataluffo guarnuto

Letteratura italiana Einaudi

287

Giovan Battista Basile - Lo cunto de li cunti

co pontille de smauto, moncile de taffettà a la ’nterlice,
frontere de shiorille naturale e scisciole a fronte de cer-
cola, a quaquiglia, a meza luna, a lengua de serpe, gran-
niglie co pontale de vrito torchine e ianche, spiche de
grano, giglie e pennacchiere da portare ’n capo, grana-
telle de smauto ’ncrastate d’argiento e mill’autre figure e
’ntruglie da portare appese ’n canna, decenno a la figlio-
la che scegliesse a voglia soia e pigliasse a buonne chiù
de chelle cose.

Ma Cicella, ch’era umele comm’uoglio, lassanno chel-
lo che chiù valeva, dette mano a na gonnella spetacciata
che non valeva tre cavalle. Chesto vedenno le fate lepre-
cattero:  «Pe  quale  porta  te  ne  vuoi  scire,  saporiello
mio?».  Ed  essa,  abbasciannose  sotta  terra  e  quase
’mbroscionannose tutta, disse: «Me vasta scire pe la stal-
la».

Tanno le fate, abbracciannola e mille vote vasannola,
le  mesero  no  vestito  de  trinca  ch’era  tutto  recamato
d’oro, acconciannole la capo a la scozzese ed a canestrel-
le, co tanta cioffe e zagarelle che vedive no prato de
shiure: lo tuppo a perichitto co la ’mottonatura e le trez-
zelle a ietta ed, accompagnannola pe fi’ a la porta, ch’era
massiccia d’oro co le cornice ’ncrastate de carvonchia, le
dissero: «Và, Cicella mia, che te pozza vedere bona ma-
ritata! và, e quanno sì fora chella porta auza l’uocchie ad
auto e vide che ’nce sta ’ncoppa!».

La figliola, fatto belle leverenzie, se partette e, comme
fu sotto a la porta, auzaie la capo e le cadette na stella
d’oro ’n fronte, che pareva na bellezzetudene cosa, tale
che stellata comme a cavallo e lenta e penta iette ’nante a
la matreia, contannole da capo a pede lo fatto.

Chesto non fu cunto, ma fu saglioccolata a la femme-
na gottosa, che, non trovanno abiento, subeto fattose
’mezzare lo luoco de le fate, ce abbeiaie la cernia de la fi-
glia. La quale, arrivata a lo palazzo ’ncantato, trovato
chelle tre gioie de le tre fate, ’mprimmo ed antemonia le

Letteratura italiana Einaudi

288

Giovan Battista Basile - Lo cunto de li cunti

dezero a cercare la capo e, demannatole che cosa trova-
va, disse: «Ogni peducchio è quanto a no cecere e lien-
nene che è quanto a na cocchiara».

Ebbero le fate crepantiglia ed annozzaro de lo terme-
ne rustico de la brutta villana, ma semmolarono e cano-
sciettero da la matina lo male iuorno. Perché, portatola
a le cammare de le sfuorge e decennole che s’accapasse
lo meglio, Grannizia, vedennose offerire lo dito, se pi-
gliaie tutta la mano, afferranno la chiù bella guarnaccia
che era drinto li stipe.

Le maghe, vedenno ca la cosa le ieva ’nchienno pe le
mano, restaro ammesse; co tutto chesto ne vozero vede-
re quanto ’nce n’era, dicennole: «Pe dove haie gusto de
scire, o bella guagnona mia, pe la porta d’oro o pe chella
dell’uorto?». Ed essa, co na facce de pontarulo, respose:
«Pe la meglio che ’nc’è!».

Ma le fate, visto la presenzione de sta pettolella, no le
dezero manco sale e ne la mannaro decennole: «Comme
sì sotto la porta de la stalla, auza la facce ’n cielo e vide
che te vene». La quale, sciuta fore pe miezo la lotamma,
auzaie la capo e le cascatte ’n fronte no testicolo d’ase-
no, c’afferratose a la pella pareva golio venuto a la mam-
ma quanno era prena, e co sto bello guadagno, adasillo
adasillo, tornaie a Caradonia.

La quale, commo a cane figliato iettanno scumma pe
bocca, fece spogliare Cicella e, cintole no panno a culo,
la mannaie a guardare cierte puorce, ’nciriccianno de li
vestite suoie la figlia. E Cicella co na fremma granne e co
na pacienzia d’Orlanno sopportava sta negra vita; oh ca-
netate da movere le prete de la via! e chella vocca mer-
devole de dire concette d’ammore era sforzata a sonare
na vrogna, ed a gridare cicco cicco, enze

enze, chella bellezza da stare tra Pruoce era puosta tra
puorce, chella mano degna de tirare pe capezza ciento
arme cacciava co na saglioccola ciento scrofe, che man-
naggia mille vote li vische di chi la commannaie a sti

Letteratura italiana Einaudi

289

Giovan Battista Basile - Lo cunto de li cunti

vuosche, dove sotto la pennata dell’ombre steva la paura
e lo silenzio a repararese da lo Sole!

Ma  lo  cielo,  che  scarpisa  li  presentuse  e  ’ngricca
l’umele, le mannaie pe denante no signore de gran por-
tata chiammato Cuosemo, lo quale, vedenno drinto la
lota na gioia, tra li puorce na fenice e tra le nuvole rotte
de chelle brenzole no bello sole, restaie de manera tale
’ncrapicciato che, fatto adommannare chi era e dove te-
neva la casa, a la stessa pedata parlaie co la matreia e la
cercaie  pe  mogliere,  promettenno  contradotarela  de
millanta docate. Caradonia ’nce appizzaie l’uocchie pe
la figlia e disse che tornasse la notte ca voleva ’mitare li
pariente. Cuosemo tutto preiato se partette e le parze
ogn’ora mille anne che se corcasse lo Sole a lo lietto
d’argiento che l’apparecchia lo shiummo de l’Innia, pe
corcarese co chillo sole che l’ardeva lo core. Aveva Cara-
donia ’ntanto schiaffato Cicella drinto na votte e, ’ntom-
pagnatala co designo de farele no scaudatiello e, già che
aveva abbannonate li puorce, la voleva spennare commo
a puorco co l’acqua cauda.

Ma, essenno oramaie abrocato l’aiero e fatto lo cielo
commo a bocca de lupo, Cuosemo, c’aveva li parasiseme
e moreva allancato, pe dare co na stretta a l’amate bel-
lezze na allargata a l’appassionato core, co na preiezza
granne abbiannose cossì deceva: «Chesta è l’ora a punto
da ire a ’ntaccare l’arvolo che ha chiantato Ammore
drinto a sto pietto pe cacciarene manna de docezze am-
morose; chesta è l’ora a punto de ire a scavare lo tresoro
che m’ha prommisso la fortuna; e perzò non perdere
tiempo, o Cuosemo: quanno t’è prommisso lo porciello,
curre co lo funiciello! o notte, o felice notte, o ammica
de ’nammorate, o arme e cuorpe, o chillete e cocchiare,
o Ammore, curre, curre a brociolune perché sotto la
tenna de l’ombre toie pozza reparareme da lo caudo che
me conzumma!».

Cossì dicenno ionze a la casa de Caradonia e trovaie

Letteratura italiana Einaudi

290

Giovan Battista Basile - Lo cunto de li cunti

Grannizia a luoco de Cicella, n’ascio ’n cagno de no car-
dillo, n’erva noale pe na rosa spampanata, che si be’
s’avea puosto li panne de Cicella e potive dicere vieste
Cippone ca pare barone, co tutto chesto pareva no sca-
rafone drinto na tela d’oro, né li cuonce, ’mpallucche,
’nchiastre e stelliccamiente fattele da la mamma pottero
levare la forfora da la capo, le scazzimme dall’uocchie, le
lentinie da la facce, le caucerogna da li diente, li puorre
da la canna, le sobacchimme da lo pietto e lo chiarchio
da li tallune, che l’afeto de sentina se senteva no miglio.
Vedenno lo zito sta mala ’Meriana non sapeva che
l’era socciesso e, fattose arreto comme si le fosse appar-
zeto Chillo-che-squaglia, decette fra se stisso: «So’ sceta-
to o m’aggio cauzato l’uocchie a la ’merza? so’ isso o
non so’ isso? che vide, nigro Cuosemo? hai cacata la vra-
ca? non è la facce chesta che iere matina me pigliaie pe
canna, non è chesta la ’magene che m’è restata penta a lo
core! che sarrà chesto, o Fortuna? dove, dov’è la bellez-
za, l’uncino che m’afferraie, l’argano che me tiraie, la
frezza che me smafaraie? io sapeva che né femmena né
tela resce a lumme de cannela, ma chesta la ’ncaparraie a
lumme de sole! Ohimè, ca l’oro de stammatina m’è sco-
pierto a rammo, lo diamante a vrito e la varva m’è re-
sciuta a garzetta!».

Cheste ed autre parole vervesiava e ’mbrosoliava fra li
diente, ma puro all’utemo, costritto da la necessitate,
dette no vaso a Grannizia, ma, comme vasasse no vaso
antico, che avvecinaie ed arrassaie chiù de tre vote le la-
vra primma che toccasse la vocca de la zita, a la quale ac-
costato le parze de trovarese a la marina de Chiaia la se-
ra, quanno chelle magne femmene portano lo tributo a
lo maro d’autro che d’adure d’Arabia.

Ma perché lo cielo, pe parere giovene, s’aveva fatta la
tenta negra a la varva ianca, e la terra de sto signore era
muto destante, fu astritto a portaresella a na casa poco
lontano da li confine de Panecuocolo pe chella notte;

Letteratura italiana Einaudi

291

Giovan Battista Basile - Lo cunto de li cunti

dove, acconciatose no saccone sopra doi casce, se cor-
caie co la zita.

Ma chi pò dicere la mala notte che passaro l’uno e
l’autro, che, sì be’ fu de state, che n’arrevava a otto ora,
le parze la chiù longa de ’nvierno: la zita verruta da na
parte rascava, tosseva, tirava quarche cauce, sosperava e
co parole mute cercava lo cienzo de la casa affittata; ma
lo Cuosemo faceva affenta de gronfiare e tanto se reterai
’m ponta lo lietto, pe no toccare Grannizia, che, manca-
tole lo saccone, schiaffai ’ncoppa no pisciaturo e rescie
la cosa a fieto e a vergogna. Oh quanta vote lo zito ia-
stemmaie li muorte de lo Sole, che penzeniava tanto pe
tenerelo chiù luongo tiempo a sta soppressa! quanto
pregava che se rompesse lo cuollo la Notte e sparafon-
nassero le stelle, pe levarese da canto co la venuta de lo
iuorno chillo male iuorno!

Ma non tanto priesto scette l’Arba, a cacciare le Galli-
nelle ed a scetare li galle, ch’isso, sautato da lo lietto e
appontatose a pena le brache, iette de carrera a la casa
de Caradonia pe renonziare la figlia e pagarele la ’nci-
gnatura co na mazza de scopa. E, trasuto a la casa, non
ce la trovaie, ch’era iuta a lo vosco pe na fascia de legna
pe fare no scaudatiello a la figliastra, che steva ammafa-
rata drinto la sepetura de Bacco, dov’era degna de stare
sciamprata drinto la connola d’Ammore. Cuosemo, cer-
canno  Caradonia  e  trovannola  sparafonnata,  accom-
menzaie a gridare: «Olà, dove site?». E ecco no gatto so-
riano, che covava la cennere, sparai contra tiempo na
voce: «Gnao, gnao, mogliereta è drinto la votte ’ntom-
pagnao!».

Cuosemo, ’nzeccatose a la votte, ’ntese no cierto gua-
liarese ’n cupo e sottavoce; pe la qualemente cosa pi-
gliaie n’accetta da vecino lo focolaro e sfasciaie la votte,
che a lo cadere de le doche parze no cadere de tela da na
scena dove sia na dea da fare lo prolaco. Non saccio
comme a tanto lostrore non cadette ciesso; la quale cosa

Letteratura italiana Einaudi

292

Giovan Battista Basile - Lo cunto de li cunti

vedenno lo zito, stato pe no piezzo comme a chillo che
ha visto lo monaciello e po’ tornato ’n se stisso, corze ad
abbracciarela decenno: «Chi t’aveva puosto a sto nigro
luoco, o gioiello de sto core? chi me t’aveva accovato, o
speranza de sta vita? che cosa è chesta, la penta palom-
ma drinto sta gaiola de chierchie e l’auciello grifone ve-
nireme a canto? comme va sto chiaito? parla, musso
mio, conzola sto spireto, lassa spaporare sto pietto!».

Alle quale parole responnette Cicella contannole tut-
to lo fatto, senza lassarene iota: quanto aveva sopportato
a la casa de la matreia da che ’nge pose lo pede, fi’ che,
pe levarele la cannella, Bacco l’aveva sotterrata a na vot-
te. Sentuto chesto Cuosemo la facette accovare e agguat-
tare dereto la porta e, tornato a mettere ’nziemme la vot-
te,  fece  venire  Grannizia  e  ’nforchiatacella  drinto  le
decette: «Statte ccà no poccorillo, quanto te faccio fare
no  ’nciarmo  azzò  li  maluocchie  non  te  pozzano»  e,
’ntompagnato buono la votte, abbracciaie la mogliere e,
schiaffatosella ’ncoppa a no cavallo, se la portaie de
ponta a Pascarola, ch’era la terra soia.

E venuta Caradonia, co na grossa fascina, facette no
gran focarone e, puostoce na grossa caudara d’acqua,
comme sparaie a bollere la devacaie pe lo mafaro drinto
la votte e sporpaie tutta la figlia, c’arrignaie li diente
comme s’avesse manciato l’erva sardoneca e se l’auzaie
la pelle comme a serpe quanno lassa la spoglia. E com-
me parze ad essa che Cicella avesse pigliato lo purpo,
stennecchiato li piede, scassaie la votte, e ashianno – oh
che vista! – la propria figlia cotta da na cruda mamma,
sceccannose le zervole, rascagnannose la facce, pisanno-
se lo pietto, sbattenno le mano, tozzanno la capo pe le
mura e trepetianno co li piede, fece tanto trivolo e scia-
bacco che ’nce corze tutto lo casale. E, dapo’ ch’ebbe
fatto e ditto cose dell’autro munno, che non vastaro
confuorte a conzolarela, conziglie a miticarela, iette de

Letteratura italiana Einaudi

293

Giovan Battista Basile - Lo cunto de li cunti

carrera a no puzzo e, zuffete, co la capo a bascio se rop-
pe lo cuollo, mostranno quanto sia vera chella settenza:

chi sputa ’n cielo le retorna ’n facce».

Era fornuto a pena sto cunto che secunno l’ordene dato
da lo prencepe se vedettero sguigliare là ’nanze Giallaise e
Cola Iacovo, l’uno cuoco e l’autro canteniero de corte, li
quale, vestute da viecchie napoletane, recetaro l’egroca
che secota.

Letteratura italiana Einaudi

294

Giovan Battista Basile - Lo cunto de li cunti

LA STUFA
EGROCA

Giallaise e Cola Iacovo

GIALLAISE

Singhe lo ben trovato, o Cola Iacovo!

COLA IACOVO

Singhe lo ben venuto, o Giallaise!
dimme, da dove viene?

GIALLAISE

Da la stufa.
COLA IACOVO

Co sso caudo a la stufa?

GIALLAISE

Quanto chiù caudo face
tanto meglio!

COLA IACOVO

E non criepe?

GIALLAISE

Creparria, frate mio, si non ce iesse!

COLA IACOVO

E che gusto ’nce truove?

GIALLAISE

Gusto de temperare
le doglie de sto munno,
dove abbesogna d’abbottare a forza,
c’ogne cosa oramai vace a la storza.

COLA IACOVO

Io creo ca me coffie:
pienze che sia cocozza
e ch’io non pesca a funno?
che ha da fare la stufa co lo munno?

GIALLAISE

Quanto cride pescare, manco pische!

Letteratura italiana Einaudi

295

Giovan Battista Basile - Lo cunto de li cunti

pienze tu ch’io te parlo
de chilla stufa dove sì schiaffato
drinto a no cammariello saudo saudo,
che te ’nce affuoche e muorence de caudo?
non, no, parlo de chella
che penzannoce schitto
se smesa ogne dolore
de sta vita angosciosa,
che quanto veo m’abbotta chella cosa.

COLA IACOVO

Io sento cose nove,
me fai strasecolare:
non sì aseno affé quanto me pare!

GIALLAISE

Agge donca a sapere
ch’è na stufa a sto munno
dove vace a colare e male e bene.
Agge gusto e piacere a bottafasce,
agge grannezza a pietto de cavallo,
ogne cosa te stufa e te sfastedia
e che sia vero apre l’arecchie e siente
e ’n tanto te conzola,
ca s’aspetta a sto passo
ogne contento omano ed ogne spasso.

COLA IACOVO

Da vero ca te mierete la ’nferta!
dì puro, ca te sento a canna aperta.

GIALLAISE

Vederrai, verbegrazia,
na bona guagnastrella,
te trase ne l’omore,
’nce manne lo sanzaro,
tratte lo matremmonio,
site d’accordio, chiamme lo notaro,
che faccia li capitole;
saglie, vase la zita,

Letteratura italiana Einaudi

296

Giovan Battista Basile - Lo cunto de li cunti

ch’è tutta sfuorge e scisciole;
tu puro, comme a prencepe
te ’ncigne no bell’abeto,
se chiammano li suone,
se face lo banchetto e se ’nce abballa;
s’aspetta ’nsomma co chiù desederio
la notte, che n’aspetta
viento lo marinaro,
lo scrivano remmore,
lo latro folla e chiaieto lo dottore.
Ecco vene la notte,
notte de male agurio,
che la gramaglia, negrecata, porta,
mentre la libertà, scuro! l’è morta!
lo stregne la mogliere co le braccia
né sa ca so’ catene de galera!
Ma durano tre iuorne
li gnuognole e carizze,
li vierre e cassesie:
ma non iogne a lo quarto,
che subeto se stufa,
iastemma quanno mai ne fu parola,
mardice mille vote
chi ne fu causa. Si la scura parla,
le piglia pe travierzo,
le fa lo grugno e mira co la gronna,
fa l’aquela a doi teste si se corca,
se torce si lo vasa,
e non c’è mai chiù bene a chella casa.

COLA IACOVO

Sfortonato ortolano è chi se ’nzora!
schitto na notte semmena contiente,
po’ mete mille iuorne de tormiente.

GIALLAISE

No patre mo se vede
nascere no nennillo:

Letteratura italiana Einaudi

297

Giovan Battista Basile - Lo cunto de li cunti

oh che gusto, oh che spasso!
subeto lo fa stregnere
co cotriello de seta e de vammace,
comm’a no pisaturo
lo ’ncericcia e l’appenne
tante cose a le spalle:
diente de lupo, fico e meze lune
e coralle e mologne e porcelluzze,
che pare spiccecato
chi accatta zaffarana!
le trova la notriccia,
non vede ped autre uocchie;
le parla cianciosiello:
«Comme czaie, bello ninno?
te vollo tanto bene!
tu zì cole de tata!
zaporiello de mamma!».
E mentre stace attoneto
co no parmo de canna,
sentenno cacca e pappa,
raccoglie ’n zino quanto a chillo scappa!
’ntanto se cresce comme la mal’erva,
e se face spicato comm’a bruoccolo:
te lo manna a la scola
e ’nce spenne le bisole
e quanno ha fatto cunto
vederelo dottore,
ecco l’esce de mano,
piglia la trista via,
se mesca co guaguine,
tratta co malantrine,
fa scogliette e verrelle, e leva o dace,
contrasta co varviere e co scrivane.
Pe sta causa stofato,
o lo caccia o mardice
o pe mettere a siesto

Letteratura italiana Einaudi

298

Giovan Battista Basile - Lo cunto de li cunti

n’ammaro cellevriello,
lo schiaffa carcerato a no castiello.

COLA IACOVO

Presonia che te vuoie..., no figlio tristo,
c’ha le vote de luna,
se cresce o pe lo rimmo o pe la funa.

GIALLAISE

Che vuoi chiù? lo magnare,
ch’è cosa necessaria de la vita,
puro vene ’n fastidio.
’Nfuce buono lo stefano,
’norca, gliutte, ’ngorfisce, schiana, pettena,
scrofoneia, cannareia, mena le masche,
miette sotta a lo naso, inchie li vuoffole
de cose duce ed agre, e magre e grasse,
da puro lo portante a le ganasse,
và pe mazzecatorie e pe bazare:
ca all’utemo dell’utemo,
trovannose lo stommaco ’ndegesto,
fa ’nzorfate le tronola,
li grutte d’ova fracete,
le vene ’nappetenzia
e de sciorte se stufa,
che le fete la carne,
l’ammoina lo pesce,
le cose duce so’ nascienzo e fele,
lo vino l’è nemmico,
e lo mantene a pena lo sorzico.

COLA IACOVO

Cossì non fosse vero,
comme la mala regola
chiù che d’ogne autro a vesentierio manna,
ed ogne male vene pe la canna!

GIALLAISE

Si iuoche a carte, a dale, a trucche, a sbriglie,
a cetranghelle, a schiacche, a le farinole,

Letteratura italiana Einaudi

299

Giovan Battista Basile - Lo cunto de li cunti

se ’nce spenne lo tiempo,
se ’nce arriseca l’arma,
se ’nce mette lo ’nore a compromisso,
’nce lasse lo denaro,
’nce pierde l’amecizia,
non duorme suonno ’nchino,
non magne muorzo ’ntiero,
sempre co lo penziero
a sto marditto vizio,
dove dui so’ d’accordio
pe te mettere ’miezo
e sparteno a mitate lo guadagno.
Puro quanno t’adduone
ca tu ’nce sì ngarzato e sì corrivo,
stufato de le perdete,
quanno vide lo iuoco
vide iusto la gliannola e lo fuoco.

COLA IACOVO

Viato chi lo fuie,
arrasso sia da me, guarda la gamma!
pierde li iuorne, si non pierde argiamma.

GIALLAISE

E li trattenemiente,
che so’ de manco riseco e chiù gusto,
puro te danno sosta:
le farze, le commedie e sagliemmanche,
la femmena che sauta pe la corda,
chell’autra co la varva
e chell’autra che cose co li piede,
li mattaccine co li bagattielle,
la crapa che va ’ncoppa a li rocchielle:
’nsomma stufano tutte li solazze,
e boffune e fazieze e sciuocche e pazze.

COLA IACOVO

Perzò solea cantare Compa’ Iunno:
Non è gusto durabele a sto munno!

Letteratura italiana Einaudi

300

Giovan Battista Basile - Lo cunto de li cunti

GIALLAISE

La museca è na cosa che te vace
pe fi’ a l’ossa pezzelle,
co tante varietà de garbe e muode,
trille, fughe, volate e gargariseme
e fauze e retopunte e passacaglie,
co voce malanconeca od allegra,
o grave o a sautariello,
ped aiero o co la parte
de vascio o de fauzietto o de tenore,
co stordemiente da tasto o da shiato,
e co corde o de niervo o de metallo:
pure ogne cosa stufa,
e, si non stai d’omore,
e t’abbottano niente li permune,
scassarrisse teorbie e colasciune!

COLA IACOVO

Quanno no sta lo cellevriello a siesto,
canta e verna che vuoie,
canta puro lo Stella e lo Giammacco,
è peo na sinfonia che lo sciabacco.

GIALLAISE

De lo ballare non te dico niente:
vide saute rotunne e travocchette
e crapiole e daine
e scorze e contenenze:
pe no poco te piace e te da gusto,
ma po’ cura è d’agusto:
quatto motanze stufano,
né vide l’ora che se caccia ’n campo
lo ballo de la ’ntorcia o lo ventaglio
pe appalorciare, scomputa la festa,
stracco de pede e siseto de testa.

COLA IACOVO

Senz’autro è tiempo perzo
ed a fare catubba

Letteratura italiana Einaudi

301

Giovan Battista Basile - Lo cunto de li cunti

se strude assai, né se guadagna zubba.

GIALLAISE

Scommerziune e pratteche,
e spasse e commonette co l’ammice,
lo bevere e sguazzare
pe drinto sse taverne
e lo sbordelleiare pe sse Ceuze
e mettere la chiazza sotto sopra,
co sferrecchie e copierchie de latrine,
no stare abbiento mai,
lo cellevriello ad argata
e lo core a centimmolo,
passato chillo shiore
quanno lo sango volle,
te stufa chiù d’ogn’autro
e, vascianno la capo
ed appesa a lo fummo la scioscella,
te retire e te fai lo fatto tuio,
stufato de chille anne
che danno ombre de gusto e vere affanne.

COLA IACOVO

Quanto piace all’ommo
comme fuoco de paglia,
che passa e sporchia e sparafonna e squaglia!

GIALLAISE

Non c’è sienzo a la capo
che n’aggia li crapicce:
ma subeto se stufa
l’uocchie de remirare
cose pentate e belle,
sfuorge, bellezze, quatre,
spettacole, giardine, statue e fraveche;
lo naso d’adorare
garuofane, viole, rose e giglie,
ambra, musco, zibetto,
vruodo conciato e arruste;

Letteratura italiana Einaudi

302

Giovan Battista Basile - Lo cunto de li cunti

la mano de toccare
cose molle e cenede,
la vocca de gustare
voccune cannarute e muorze gliutte,
l’arecchie de sentire
nove fresche e gazette.
’Nsomma, si fai lo cunto co le deta,
quanto fai, quanto vide e quanto siente
tutto viene ’nsavuorrio, e spasse e stiente.

COLA IACOVO

Troppo starria ’ncrastato co la terra
l’ommo, ch’è fatto schitto pe lo cielo,
s’avesse a chisto munno
sfazione compruta;
però te schiaffa ’mocca
l’affanne a sporta e li piacire a sprocca.

GIALLAISE

Sulo na cosa è chella
che non te stufa mai,
ma sempre te recreia,
sempre te face stare
contento e conzolato:
e chesto è lo sapere e lo docato.
Perzò chillo poeta
grieco deceva a Giove
co caude prieghe da lo core sciute:
«Damme, signore mio, purchie e virtute!».

COLA IACOVO

Hai no cantaro e miezo de ragione,
ca non te sazia mai l’uno né l’autra:
chi have agresta e sale,
pe l’oro è granne e pe vertù ’mmortale!

Fu tanto gostosa l’egroca, che a gran pena ’ncantate
da lo piaceres’addonattero ca lo Sole, stracco da fare
tutto lo iuorno Canario pe licampe de lo cielo, avenno

Letteratura italiana Einaudi

303

Giovan Battista Basile - Lo cunto de li cunti

cacciato a lo ballo de la ’ntorcia le stelle,s’era retirato a
mutarese  la  cammisa,  perzò  comme  veddero  vruoco
l’aiero,dato  l’ordene  solito  de  tornare,  se  retirattero
ogne una a le case loro.

SCOMPETURA DE LA IORNATA TERZA

Letteratura italiana Einaudi

304

Giovan Battista Basile - Lo cunto de li cunti

QUARTA IORNATA

Poco ’nanze era sciuta l’Arba a cercare lo veveraggio a
li fatecature, ca poco poteva stare a spontare lo Sole, quan-
no li princepe ianche e nigre se trovattero a lo luoco de
l’appontamiento, ne lo quale erano poco ’nanze arrivate le
dece femmene, c’avennose fatto na ventrecata de ceuze
rosse avevano fatto lo musso comm’a mano de tentore,
che tutte ’nziemme se iezero a sedere a canto na fontana,
che serveva de schiecco a cierte piede de cetrangolo mentre
se ’ntrezzavano le capo pe cecare lo Sole. Le quale, fatto
penziero de passare ’n quarche manera lo tiempo fi’ che
fosse l’ora de menare le masche, pe dare gusto a Tadeo ed
a Lucia commenzaro a descorrere si devevano ioquare a
seca mautone, a capo o croce, a cucco o viento, a mazz’e
piuzo, a la morra, a paro o sparo, a la campana, a le nor-
chie, a le castellucce, ad accosta palla, a chioppa o separa, a
lo tuocco, a la palla o a li sbriglie. Ma lo prencepe, ch’era
sfastediato de tante iuoche, ordenaie che venesse quarche
strommiento e se cantasse fra tanto. E subeto na mano de
serveture, che se delettavano, vennero leste co colasciune,
tammorrielle, cetole, arpe, chiuchiere, vottafuoche, cro-
cro, cacapenziere e zuche-zuche e, fatto na bella sofronia e
sonato lo Tenore de l’Abbate, Zefero, Cuccara Giam-
martino e lo Ballo de Shiorenza, se cantattero na maniata
de canzune de chillo tiempo buono che se pò chiù priesto
trivoliare che trovare e, fra l’autre, se dissero:

Fruste ccà Margaritella,
ca sì troppo scannalosa,
che ped ogne poco cosa
tu vuoi ’nanze la gonnella.
Fruste ccà Margaritella.

E chell’autra,

Letteratura italiana Einaudi

305

Giovan Battista Basile - Lo cunto de li cunti

Vorria, crudel, tornare
chianelletto e po’ stare
sotto a sso pede;
ma, si lo sapisse,
pe straziarme sempre corrarisse.

Secotaro appriesso:

Iesce, iesce, sole,
scaglienta ’Mparatore!
scanniello d’argiento
che vale quattociento,
ciento cinquanta
tutta la notte canta,
canta Viola
lo mastro de la scola,
o mastro mastro
mannancenne priesto,
ca scenne mastro Tiesto
co lanze co spate,
co l’aucielle accompagnate.
Sona, sona zampognella,
ca t’accatto la gonnella,
la gonnella de scarlato,
si non suone te rompo la capo.

Non lassanno chell’autra,

Non chiovere, non chiovere,
ca voglio ire a movere!
a movere lo grano
de mastro Giuliano.
Mastro Giuliano
prestame la lanza,
ca voglio ire ’n Franza,

Letteratura italiana Einaudi

306

Giovan Battista Basile - Lo cunto de li cunti

da Franza a Lommardia
dove sta madamma Lucia!

Ora, mentre stevano a lo meglio de lo cantare, venette-
ro le vevanne ’n tavola, e, magnato a crepapanza, Tadeo
decette a Zeza che facesse capo, ’ncignanno la iornata co lo
cunto suio. La quale, pe secotare lo commannamiento de
lo prencepe, cossì decette:

Letteratura italiana Einaudi

307

Giovan Battista Basile - Lo cunto de li cunti

LA PRETA DE LO GALLO
TRATTENEMIENTO PRIMMO
DE LA IORNATA QUARTA

Mineco Aniello, pe virtù de na preta trovata ’n capo a
no gallo, deventa giovane e ricco; ma, essennole truffata
da dui nigromante, torna viecchio e pezzente e, cercan-
no lo munno, a lo Regno de li Surece ha nova de l’aniel-
lo ed, aiutato da dui surece, la recupera, torna a lo stato
de ’mprimmo e se venneca de li mariuole.

«Non sempre ride la mogliere de lo latro, chi tramma
fraude se tesse roine; non c’è ’nganno che non se scopra,
né trademiento che non venga a la luce; le mura so’ spiune
de li forfante; latrocinio e pottanicio crepa la terra e dice-
lo, comme ve farraggio sentire, si starrite co l’arecchie a la
casa.

Era na vota a la cettà de Grotta Negra no cierto Mi-
neco Aniello, cossì ’n desditta de la desgrazia che tutto
lo stabele e lo mobele suio sottasopra era no gallo pata-
no, che se l’aveva cresciuto a mollichelle. Ma, trovatose
na mattina allancato da l’appetito, perché la famme cac-
cia lo lupo da lo vosco facette penziero de pigliarene li
picciole. E, portatolo a lo mercato, trovaie dui varvaian-
ne negromante, co li quale venuto a li patte e liberatolo
pe meza patacca le decettero che l’avesse portato a la ca-
sa loro, ca l’averriano contato li sbruonzole.

E cossì, abbiatose li maghe e Minec’ Aniello retoma-
no, sentette che parlavano ’n forbisco fra loro, decenno:
«Chi ’nce l’avesse ditto de trovare sto buono ’matteto, o
Iennarone? sto gallo senz’autro sarrà la ventura nostra,
pe chella preta che tu sai c’have drinto la catarozzola, la
quale farrimmo legare subeto a n’aniello, pe avere tutto
chello che saperrimmo demannare». E Iennarone re-
sponnette:  «Stà  zitto,  Iacovuccio,  ca  me  veo  ricco  e
manco lo creo, e non veo l’ora de scocozzare sto gallo pe

Letteratura italiana Einaudi

308

Giovan Battista Basile - Lo cunto de li cunti

dare no cauce ’n facce a la pezzentaria e stirareme la
cauza, pocca a sto munno le virtù senza tornise so’ tenu-
te pe pezza de pede e cossì comme vai cossì sì tenuto».
Mineco Aniello, ch’aveva curzo paise ed aveva magnato
pane de chiù forna, sentuto lo zergo comme fu a no vi-
cariello stritto votaie carena e truccaie pe la porverosa e,
curzo a la casa, torze lo cuollo a lo gallo e, apertole la ca-
po,  trovaie  la  preta.  La  quale  fatto  subeto  legare  a
n’aniello d’attone, volenno fare sperienza de la vertù
soia disse: «Vorria deventare guagnone de decedotto
anne!» e, ditto ste parole apena, lo sango le tornaie chiù
vivo, li nierve chiù forte, le gamme chiù ferme, la carne
chiù fresca, l’uocchie chiù speretuse, li capille d’argiento
se fecero d’oro, la vocca, ch’era no casale sacchiato, se
popolaie de diente, la varva, ch’era caccia reservata, de-
ventaie terreno semmenatorio.

’Nsomma, fatto no bellissimo giovaniello, tornaie a
dicere: «Io desiderarria no palazzo de sfuorgio e fare pa-
rentato co lo re!». E loco te vediste schiudere no palazzo
de bellezza ’ncredibele, dov’erano statoe de spanto, co-
lonne  da  stordire,  petture  de  strasecolare:  l’argiento
sbombava, l’oro se scarpisava pe terra, le gioie te shion-
gavano ’n facce, li serveture vrellecavano, li cavalle e car-
rozze erano senza numero: ’nsomma fece tanta mostra
de recchezza che lo re ’nce aperze l’uocchie ed appe da
caro darele Natalizia, la figlia.

Tra chisto tiempo, scopierto li negromante la fortuna
granne de Mineco Aniello, fecero penziero de levarele
da mano sta bona sciorte e, fatto na bella pipata che so-
nava e ballava a forza de contrapise, vestennose da mer-
cante  iettero  a  trovare  Pentella,  la  figlia  de  Mineco
Aniello, co scusa de vennerencella. La quale, visto cossì
bella cosa, le disse ’n che priezzo la tenevano, li quale re-
sposero che non’nc’era denaro che l’avesse potuto paga-
re, ma ch’essa poteva esserene patrona co farele no pia-
cere schitto, ch’era lassarele vedere la fattura de l’aniello

Letteratura italiana Einaudi

309

Giovan Battista Basile - Lo cunto de li cunti

che teneva lo patre, pe pigliarene lo modiello e farene
n’autro simele, ca l’averriano donato la pipata senza pa-
gamiento nesciuno.

Pentella, che ’ntese st’afferta e non aveva sentuto lo
proverbio a buon mercato pensace, azzettaie subeto la
partita, decenno che fossero tornate la matina appriesso
ca se l’averria fatto prestare da lo patre. Iutosenne li ma-
ghe e venuto lo patre a la casa, tante cassesie le disse e
tante vruoccole le fece che lo tiraie a prestarele l’aniello,
trovannose scusa ca steva malanconeca e se voleva ralle-
grare no poco lo core. Ma, venuto lo iuorno sequente –
quanno lo pagliamenuta de lo Sole fa scopare le lordizie
dell’ombre pe le chiazze de lo cielo – vennero li maghe,
che non cossì priesto avettero ’n mano loro l’aniello che
squagliattero comm’a chillo che scria, che non se ne
vedde fummo, che la negra Pentella appe a morire d’ab-
basca. Ma, arrivate li maghe a no vosco dove li ramme
dell’arvole arcune facevano la ’mpertecata ed autre io-
quavano a pane caudo fra loro, dissero a l’aniello c’aves-
se guastato tutta la ’menzione de lo viecchio rengiovenu-
to. Lo quale, trovatose a chillo tiempo ’nanze lo re, ’n
ditto ’n fatto se vedde ’ngrifare e ianchiare li capille,
’ncrespare  la  fronte,  ’nsetolire  le  ciglia,  scarcagnare
l’uocchie,  arrepecchiare  la  facce,  sdentare  la  vocca,
’mboscare  la  varva,  auzare  lo  scartiello,  tremmare  le
gamme e, sopra tutto, li vestite ’nshiammante tornare a
vrenzole ed a pezzolle. Pe la quale cosa lo re, che vedde
sto brutto pezzente seduto ’n commerzazione cod isso,
lo fece subeto cacciare co mazze e male parole.

Lo quale, vedennose caduto ’n chiummo, iette chia-
gnenno a la figlia e, cercato l’aniello pe remmediare a sto
desordene, sentette la burla fattale da li mercante fauza-
rie e mancai poco che non se derropasse pe na fenestra,
iastemmanno mille vote la ’ngnoranza de la figlia, che pe
na negra pipata l’aveva fatto restare comm’a no brutto
paputo, pe na cosa fatta de pezze l’aveva arredutto a fare

Letteratura italiana Einaudi

310

Giovan Battista Basile - Lo cunto de li cunti

cose da pazzo, pocca era resoluto de ire tanto spierto e
demierto, comm’a lo male denaro, fi’ che avesse nova de
sti mercante.

Cossì decenno, puostose no capopurpo ’n cuollo, li
calantrielle a li piede, na vertola a travierzo le spalle e na
mazza ’n mano e, lassanno la figlia fredda e ielata, se po-
se pe desperato a camminare. E tanto vottaie li piede
c’arrivaie a lo regno de Pertuso Cupo, abitato da surece,
dove, pigliato pe spione de le gatte, fu portato subeto
’nanze a Rosecone, lo re. Da lo quale addemmannato chi
era, da dove veneva e che iesse facenno da chille paise,
Mineco Aniello, dato ’mprimma a lo re na cotena pe si-
gno de tributo, le contaie ad una ad una tutte le desgra-
zie soie e concruse ca voleva conzomare tanto chillo ni-
gro scuorzo fi’ che avesse nova de chelle arme dannate
che l’avevano fatto priore de na gioia accossì cara, levan-
nole a no stisso tiempo lo shiore de la gioventù, la fonte
de la recchezza, la pontella de lo ’nore.

Rosecone, a ste parole, se sentette rosecare da la pie-
tate e, desideruso de dare quarche consolazione a lo po-
verommo, chiammaie li surece chiù viecchie a conziglio,
demannannole parere ’ntuorno a la desgrazia de Mineco
Aniello e commannannole a fare delegenzia si se potesse
avere quarche nova de sti mercante a posticcio. Fra li
quale trovannose pe ventura Rudolo e Sautariello, sure-
ce pratteche de le cose de lo munno, li quale erano state
una seina d’anne a na taverna de passo, dissero: «Stà de
bona voglia, cammarata, ca le cose sarranno meglio che
non te cride. Ora sacce che, trovannoce no iuorno drin-
to na cammara dell’Ostaria de lo Cuorno, dove alloggia-
no e sguazzano allegramente l’uommene chiù stimate a
lo munno, da llà passaro duie de Castiello Rampino, li
quale dapo’ magnare, avenno visto lo funno de l’arciulo,
descorrevano de la burla fatta a no cierto viecchio de
Grotta Negra, avennolo corrivato de na preta de gran
vertute, la quale, disse uno de chille che se chiammava

Letteratura italiana Einaudi

311

Giovan Battista Basile - Lo cunto de li cunti

Iennarone, ca non se l’averria levata mai da lo dito, pe
n’avere accasione de la perdere comm’aveva fatto la fi-
glia de sto viecchio».

Sentenno sta cosa, Mineco Aniello disse a li dui sure-
ce che, si se confidavano d’accompagnarelo a lo paiese
de sti mariuole e de farele recuperare l’aniello, l’averria
dato na sarma de caso e de carne salata, che se l’avessero
gauduta ’nzemmera co lo signore re. Li quale, trattanno-
se d’ontare la mano, s’offerzero de fare mare e munte e,
cercato lecienza a la sorecesca corona, partettero.

Ed, arrivate dapo’ luongo cammino a Castiello Ram-
pino, li surece fecero fermare Minic’Aniello sotto certe
arvole, a pede de no shiummo che, comm’a sangozuca
se pigliava lo sango de li faticature e lo iettava a lo maro,
ed isse, trovato la casa de li maghe, veddero che Ienna-
rone non se levava mai l’aniello da lo dito; pe la quale
cosa cercaro pe via de strataggemma guadagnare sta vet-
toria.

Ed, aspettato che la Notte tegnesse d’angresta la facce
de lo cielo, ch’era cotta de Sole, comme se fu iuto luon-
go luongo a corcare commenzaie Rudolo a rosecare lo
dito de l’aniello. Lo quale sentennose fare male se lo le-
vaie, posannolo ’ncoppa a na tavola a capo lo lietto. La
quale cosa visto, Sautariello se lo pose ’mocca e ’n quat-
to zumpe foro a trovare Mineco Aniello.

Lo  quale  co  chiù  allegrezza  che  non  ha  lo  ’mpiso
quanno l’arriva la grazia, fece subeto deventare dui ase-
ne li nigromante, sopra l’uno de li quale stiso lo fer-
raiuolo se accravaccaie comm’a no bello conte e, carre-
cato l’autro de lardo e caso, toccaie a la vota de Pertuso
Futo, dove, regalato lo re e li conzigliere, le rengraziaie
de quanto bene pe causa loro aveva recevuto, preganno
lo cielo che maie mastrillo le facesse ’mpedimiento, maie
gatta le portasse dammaggio, maie arzeneco le causasse
despiacere.

E, partutose da chillo paese ed arrivato a Grotta Ne-

Letteratura italiana Einaudi

312

Giovan Battista Basile - Lo cunto de li cunti

gra, tornato chiù bello de ’mprimma fo recevuto da lo re
e da la figlia co li maggiure carizze de lo munno e, fatto
derropare l’asene da na montagna, se gaudette co la mo-
gliere, non partennose maie l’aniello da lo dito, pe non
fare quarch’autro scassone, che

cane ch’è scottato d’acqua cauda
ha paura perzì de l’acqua fredda».

Letteratura italiana Einaudi

313

Giovan Battista Basile - Lo cunto de li cunti

LI DUI FRATIELLE
TRATTENEMIENTO SECUNNO
DE LA IORNATA QUARTA

Marcuccio e Parmiero, fratielle, uno ricco e viziuso,
n’autro vertoluso e pezzente. Se vedeno, dapo’ varie for-
tune, lo povero scacciato da lo ricco deventato barone e
lo ricco caduto ’n meseria connutto vicino la forca, ma,
canosciuto ’nocente è da lo frate recevuto a parte de le
ricchezze soie.

Portaie lo caso de Mineco Aniello assai sfazione a li
princepe, e benedecettero mille vote li surece, causa che lo
poverommo recoperasse la preta e li maghe recuperassero
co na rotta de cuollo lo chirchio de no dito. Ma, essennose
posta Cecca ’n conzetto de chiacchiarare, varrianno tutte
co la stanga de lo selenzio la porta de le parole, essa com-
menzaie a dicere de sta manera: «Non c’è chiù gran para-
pietto contro l’assaute de la Fortuna quanto la Virtù, la
quale è contravenino de le desgrazie, pontella de le roi-
ne, puorto de li travaglie, la quale te caccia da lo fango, te
sarva da le tempeste, te guarda le male sciagure, te confor-
ta ne li desguste, te soccorre nelle necessità, te defenne ne
la Morte; comme senterrite da lo cunto c’aggio ’m ponta la
lengua de ve contare.

Era na vota no patre che aveva dui figlie, Marcuccio e
Parmiero; lo quale, stanno pe saudare li cunte co la Na-
tura e stracciare lo quatierno de la vita, se le chiammaie
a canto lo lietto e le disse: «Figlie miei beneditte, già po-
co ponno tardare li sbirre de lo Tiempo a scassare la
porta dell’anne mieie, pe fare secuzione, contra le costi-
tuzione de lo regno, sopra li bene dotale de sta vita pe
chello che devo a la terra. E però, amannove quanto le
bisole meie, non devo partireme da vui senza lassareve
quarche buono allecuordo, azzò pozzate correre co la
trammontana de lo buono conziglio pe sto gorfo de tra-

Letteratura italiana Einaudi

314

Giovan Battista Basile - Lo cunto de li cunti

vaglie ed arrivare a securo puorto. Aprite adonca l’arec-
chie, che si be’ pare niente chello che ve dongo, aggiate
da sapere ch’è na recchezza che no ve sarrà arrobbata da
malantrine, na casa che no la scarruparranno terremote,
na possessione che no la consumarranno li vrucole.

Ora, ’mprimmo ed antemonia, siate timoruse de lo
cielo: ogne cosa vene da llà ’ncoppa, chi sgarra sta strata
ha fritto lo fecato.

No ve facite scannare da la potroneria, crescennove
comm’a puorce a lo pontile: chi striglia lo cavallo suio
non se pò chiammare muzzo de stalla; besogna aiutarese
a cauce ed a muorze; chi ped autro lavora pe sé mannu-
ca.

Sparagnate quanno ne avite: chi sparagna guadagna; a
cavallo a cavallo se fa lo tornese; chi stipa trova; chi ha
de donne bona foglia conne; stipate che pappe e non fa-
re che sfacce, ca buone so’ l’ammice e li pariente, trista
la casa dove non c’è niente; chi ha denare fraveca e chi
ha biento naveca e chi n’ha denare è no paputo e n’ase-
no, che d’ogne tiempo le piglia lo spasemo; e però, ami-
co mio cortese, comm’hai la ’ntrata cossì fà le spese; cu-
lo quanto cuopre terra quanto uoseme; comme te siente
cossì mena li diente; la cucina picciola fa la casa granne.
Non essere troppo chiacchiarone, ca la lengua non
have uosso e rompe lo duosso: aude, vide e tace, si vuoi
vivere ’m pace; chello che te vide vide, chello che te
siente siente; poco magnare, poco parlare; caudo de
panne maie fece danno; chi troppo parla spisso falla.

Contentateve de lo poco: meglio so’ le fave che dura-
no che li confiette che fenisceno; meglio de lo poco gau-
dere che de l’assai trivolare; chi non pò avere la carne,
veva lo vruodo; chi autro non pò, co la mogliere se cor-
ca; cot cot autem, arrepezzate comme puoie: chi non po’
avere la porpa s’attacca all’uosso.

Pratticate sempre co meglio de vui e facitele le spese:
dimme con chi vaie ca te dico chello che faie; chi pratti-

Letteratura italiana Einaudi

315

Giovan Battista Basile - Lo cunto de li cunti

ca co lo zuoppo ’n capo dell’anno zoppeca; chi dorme
co cane non se n’auza senza pulece; a lo tristo dalle la
robba toia e lassannello ire, ca la mala compagnia porta
l’ommo a la forca.

Pensate e po’ facite: ch’è mala cosa chiudere la stalla
quanno ne so’ sciute li vuoie; quanno la votte è chiena
appila appila, quanno è vacante non hai c’appilare; maz-
zeca ’mprimmo e po’ gliutte, ca la gatta pe la pressa fece
li figlie cecate; chi cammina adaso fa bona iornata.

Fuite le costiune e le verrelle, non mettenno lo pede
ad ogne preta: ca chi sauta troppo pale se ne ’mpizza
quarcuno da dereto; cavallo caucetaro chiù ne leva ca ne
dace; chi de graffio fere de cortellaccio more; tanto va la
langella a lo puzzo pe fi’ che ’nce lassa la maneca; la for-
ca è fatta pe lo sbentorato.

Non ve facite ’nfomare da la soperbia: ’nce vole autro
che mesale ianco a tavola; vasciate ed acconciate; maie
fu bona la casa che fece fummo; lo buono archemista
passa lo destillato pe cennere, azzò non piglie de fum-
mo, e l’ommo da bene deve passare pe la mammoria
c’ha da tornare cennere li penziere superbe pe non re-
stare affommecato da la presonzione.

Non ve pigliate lo penziero de lo Russo: chi se ’mpac-
cia resta ’mpacciato; è cosa da ciantiello ire mettenno
l’assisa a le cetrola e lo sale a le pignate.

No ve ’ntricate co segnure e iate chiù priesto a tirare
la sciaveca ch’a servire ’n corte: ammore de signure, vi-
no de fiasco, la mattina è buono, la sera è guasto; da li
quale non puoi autro avere che bone parole e mela fra-
cete; dove te resceno li servizie sterele, li designe fracete,
le speranze sesete; sude senza compassione, curre senza
repuoso, duorme senza quiete, cache senza cannela, ma-
gne senza sapore.

Guardateve da ricco ’mpezzentuto, da villano resa-
gliuto, da pezzente desperato, da servetore ’meziato, da
prencepe ’gnorante, da iodece ’nteressato, da femmena

Letteratura italiana Einaudi

316

Giovan Battista Basile - Lo cunto de li cunti

gelosa, da ommo de craie, da esca de corte, da ommo
sbano e femmena varvuta, da shiumme quiete, da cim-
menere fomose, da male vecino, da figliulo pecciuso e
da ommo ’mediuso.

Sforzateve finalmente de sapere ca chi have arte ha
parte e chillo campa drinto a no vosco che ha sale ’n co-
cozza e ha puosto la mola de lo sinno e mutato le prim-
me arecchie; c’a buon cavallo no le manca sella.

Mill’autre cose io v’averria da dicere, ma commenza a
venireme lo campissio de la Morte, e me manca lo shia-
to». Cossì decenno appena appe forza d’auzare la mano
a benedirele che, calate le vele de la vita, trasette a lo
puorto de tutte li guaie de sto munno.

Partuto che fu lo patre, Marcuccio, che scorpette le
parole soie ’miezo lo core, se deze a stodiare a la scola, a
ghire pe le scademmie, a fare accepe-cappiello co li stu-
diante, a trascorrere de cose vertolose, tanto che ’n quat-
to pizzeche se fece lo primmo letterummeco de chillo
paese. Ma, perché la pezzentaria è na zecca fresa de la
vertute e dall’ommo sedunto dell’uoglio de Minerva ne
sciulia l’acqua de la bona fortuna, steva sto pover’ommo
sempre spresato, sempre asciutto, sempre Limpio core e
cruda voglia e se trovava lo chiù de le vote sazio de vota-
re tieste e goliuso de leccare tielle, stracco de studiare
consiglie e pezzente d’aiuto, facenno fatica sopra l’Indi-
geste e trovannose sempre diuno.

Dall’autra parte Parmiero, datose a vivere a la carlona
ed a la spertecata, da na parte ioquava da n’autra taver-
niava, crescennose luongo luongo, senza nulla virtù de
lo munno: co tutto chesto, de riffa e de raffa, se mese
bona paglia sotta. La quale cosa vedenno Marcuccio se
chiammaie pentuto che pe consiglio de lo patre avesse
sgarrato la strata, pocca lo Donato niente l’aveva donato,
lo Cuornocopia l’aveva puosto ’n tanta necessitate, Bar-
tolo no le faceva trasire niente a le bertole, adove Par-

Letteratura italiana Einaudi

317

Giovan Battista Basile - Lo cunto de li cunti

miero co lo trattenemiento dell’ossa faceva bona carne e
co dare spasso a la mano s’aveva chiena la vozza.

All’utemo, non potenno stare chiù forte a lo froscia-
miento de l’abesuogno, ieze a trovare lo frate, preganno-
lo, già che la fortuna lo faceva figlio de la gallina ianca,
s’allecordasse che isso era de lo sango suio e ca erano
sciute tutte da no pertuso.

Parmiero, che nelli frusce de la recchezza era deven-
tato stiteco, le disse: «Tu, c’hai voluto secotiare li studie
pe consiglio de patreto e m’haie sempre iettato a facce le
scommerzaziune e li iuoche, và roseca libre e lassame
stare co li malanne mieie, ca io non sarria pe te dare
manco sale, ca buono me le stento sti poco picciole che
me trovo! tu hai età e iodizio; chi non sa vivere suo dan-
no, ogni ommo pe sé, e dio pe tutte! si n’haie denare, tu
ietta coppe! hai famme, datte a muorzo a le gamme, hai
seta, datte a muorzo a le deta!». E dittole chesse ed au-
tre parole le votaie le spalle.

Marcuccio, che se vedde usare tanta canetate da lo
propio frate, venne ’n tanta desperazione che co n’armo
resoluto de separare l’oro de l’arma da lo terreno de lo
cuorpo co l’acquaforte de la desperazione, s’abbiaie ver-
zo na montagna auta auta, che comm’a spione de la ter-
ra voleva vedere chello che se faceva ’ncoppa l’aiero, an-
ze comm’a Gran Turco de tutte le munte co no torbante
de nuvole s’auzava a lo cielo pe ’mpizzarese la luna ’n
fronte.

Dove sagliuto ed arrampecatose come meglio potette
pe na strata stretta stretta fra scarruppe e cantravune,
commo fu arrevato a la cimma, da dove vedeva no gran
precepizio, votanno la chiave a la fontana dell’uocchie,
dapo’ luongo lamiento, se voze vrociolare de capo a ba-
scio,  quanno  na  bella  femmena,  vestuta  verde  co  na
giorlanna de lauro ’ncoppa li capille de fila d’oro, affer-
rannolo pe lo vraccio, le disse: «Che fai, pover’ommo?
dove te lasse strascinare da lo male cellevriello? tu sì om-

Letteratura italiana Einaudi

318

Giovan Battista Basile - Lo cunto de li cunti

mo vertoluso c’hai strutto tanto uoglio e perduto tanto
suonno pe studiare? tu sì chillo che pe fare ire la famma
toia comm’a galera sparmata sì stato tanto tiempo sotto
la sparmata? e mo te pierde e a lo meglio e non te sierve
de chell’arme c’hai temperato a la forgia de li studie
contra la miseria e la fortuna? non sai tu ca vertù è n’or-
vetano contra lo tuosseco de la povertà, no tabacco con-
tra li catarre de la ’midia, na rezetta contra la ’nfermità
de lo tiempo? non sai tu che la virtù è busciola pe rego-
larese a li viente de la desgrazia, è ’ntorcia a biento da
cammenare pe lo bruoco de li disguste ed arco gagliardo
da resistere a li terremote de li travaglie? torna, scuro te-
ne, torna ’n te stisso e non votare le spalle a chi te pò da-
re armo ne li pericole, forza ne li guaie, flemma ne le de-
speraziune.  E  sacce  ca  lo  cielo  t’ha  mannato  a  sta
montagna cossì difficele a saglire, dove abita la stessa
Virtù, azzò essa medesema, da te ’ncorpata a gran tuor-
to, te levasse de pede de la mala ’ntenzione che te ceca-
va. Però scetate, confortate, cagna penziero e perché vi-
de ca la virtù sempre è bona, sempre vale, sempre iova,
te’, pigliate sta cartoscella de porvere e vattenne a lo re-
gno de Campo Largo, dove troverrai la figlia de lo re
che stace a li Confitemini e non trova remmedio a lo ma-
le suio; fancelo pigliare drinto a n’uovo frisco, ca subeto
darrai na patente de desluoggio a la ’nfermetate, che,
comm’a  sordato  a  descrezzione,  le  zuca  la  vita,  e  tu
n’averrai tanto premmio che te levarrai la pezzentaria da
cuollo e starrai da paro tuio, senza avere abbesuogno de
chello d’autro».§ Marcuccio, che la canoscette a la pon-
ta de lo naso, iettatose a li piede suoie le cercaie perdo-
nanza de l’arrore che voleva fare, decennole: «Io mo me
levo l’appannatora dall’uocchie e te canosco a la ’ncor-
natura, ca sì la Virtù da tutte laudata da poche secotata,
la Virtù, che fai ’ngriccare li ’nciegne, ’ngarzapellire le
mente, affinare li iodizie, abbracciare le fatiche ’norate e
mettere le ascelle pe volare a le sette celeste! io te cano-

Letteratura italiana Einaudi

319

Giovan Battista Basile - Lo cunto de li cunti

sco  e  me  chiammo  pentuto  d’avereme  servuto  male
dell’arme che tu m’hai dato e te prommetto da oie ’ne-
nante ’nciarmareme de manera co lo contraveleno tuio
che non me porrà manco lo truono de marzo!».

E, volennole vasare lo pede, le squagliaie da ’nante
l’uocchie lassannolo tutto conzolato, comm’a povero
malato che dapo’ passato l’azzedente l’è dato la radeca
co l’acqua fresca. E, sciuliatosenne pe chella montagna,
s’abbiaie verzo Campo Largo ed, arrivato a lo palazzo
riale, fece subeto ’ntennere a lo re ca voleva remmediare
a la ’nfermetate de la figlia. Da lo quale pigliato co lo pa-
lio, fu portato drinto la cammara de la prencepessa, do-
ve trovaie chella sbentorata figliola a lietto perciato cossì
conzomata ed arrecenuta, che non aveva si no l’ossa e la
pella: l’uocchie erano trasute ’n drinto, che pe vedere le
visole ’nce voleva l’acchiaro de lo Galileo, lo naso era
cossì affilato, che se poteva osorpare l’afficio de lo sup-
positorio ’n forma; le masche erano cossì rezucate, che
pareva la Morte de Sorriento, lo lavro de sotta le cadeva
’ncoppa lo varvazzale, lo pietto pareva de pica, le brac-
cia  erano  comm’a  stenche  de  pecoriello  spolecate,
’nsomma era cossì straformata che co lo becchiero de la
pietate faceva brinnese a la compassione.

A Marcuccio, che la vedde a sto male passo, vennero
le lagreme ’m ponta, consideranno la fiacchezza de la
natura nostra, soggetta a le sasine de lo tiempo, a le re-
vote  de  la  compressione  ed  a  li  male  de  la  vita.  Ma,
ademmannato n’uovo frisco de gallina primarola, fattole
pigliare a pena n’afeta de caudo ’nce schiaffaie la porve-
re drinto e, fattolo sorchiare pe forza a la prencepessa, la
commogliaie co quatto coperte.

Ma non aveva ancora pigliato puorto la Notte, e fatto
tenna, quanno la malata chiammaie le zitelle che le mu-
tassero lo lietto, ch’era sperciato da lo sudore; ed, asciut-
tata che fu e puostole ogne cosa de nuovo, cercaie refri-
sco, cosa che ’n sette anne de ’nfermetate no l’era sciuto

Letteratura italiana Einaudi

320

Giovan Battista Basile - Lo cunto de li cunti

mai da la vocca: de la quale cosa pigliato bona speranza
le dettero no sorzico e, guadagnanno ogni ora virtù ed
avanzanno ogne iuorno appetito, non passaie na semma-
na che se refece ’n tutto e pe tutto, auzannose da lo liet-
to. Pe la quale cosa lo re ’norai Marcuccio comm’a dio
de la medecina, facennolo non sulo barone de na grossa
terra ma primmo consigliero de la corte soia, ’nzoranno-
lo co na signora la chiù ricca de chillo paese.

Fra chisto miezo Parmiero restaie scotolato de quanto
aveva: perché denare de iuoco cossì comme veneno cos-
sì se ne vanno e la fortuna de lo ioquatore quanto saglie
tanto scenne; e, vedennose pezzente e desgraziato, se re-
sorvette de camminare tanto o che cagnanno luoco ca-
gnasse ventura, o che sborrasse la chiazza da lo rollo de
la vita. E tanto camminaie che dapo’ sei mise de giravote
arrivaie a Campo Largo cossì scodato e stracco che non
se reieva ’m pede. E, vedenno ca non trovava dove cade-
re muorto e che la famme le cresceva a mesura e li vesti-
te le cadevano a petacce, venne ’n tanta desperazione
che, trovato na casa vecchia fore le mura de la cetate, se
levaie l’attaccaglie de le cauzette, ch’erano de vammace
e  filato  ed  annodicatole  ’nziemme  ne  fece  no  bello
chiappo, lo quale attaccato a no travo e, sagliuto ’ncop-
pa no monteciello de prete ch’isso stisso se fece, se dette
vota. Ma voze la sciorte ch’essenno lo travo carolato e
fraceto a lo butto che deze se spezzaie pe miezo e lo
’mpiso vivo schiaffaie de costate a chella preta, che se ne
sentette pe na mano de iuorne.

Ora, spezzannose lo travo, cascaro ’n terra na mano
de catene, cannacche ed anelle d’oro, ch’erano ’nfor-
chiate drinto a lo cavotato de le carole e, fra l’autre cose,
na vorza de cordovana co na mano de scute drinto.

Pe la quale cosa, vedennose Parmiero co no sauto de
’mpiso sautato lo fuosso de la povertà, se primma era
’mpiso pe la desperazione mo era sospiso da l’allegrezza,
che non toccava pede ’n terra; e, pigliatose sto duono de

Letteratura italiana Einaudi

321

Giovan Battista Basile - Lo cunto de li cunti

la fortuna, se ne ieze de carrera a la taverna pe tornarese
lo spireto, che l’era addesa mancato.

Avevano dui iuorni primma certe marranchine scer-
vecchiato ste robbe a lo stisso tavernaro dove iette a
manciare Parmiero, e l’erano iute a stipare drinto a chil-
lo travo, conosciuto da loro, pe irele sfragnenno e spen-
nenno a poco a poco. Pe la quale cosa, avenno Parmiero
chino buono lo stommaco, cacciaie la vorza pe pagare;
la quale canosciuta da lo tavernaro, chiammaie certe
tammare accunte de la taverna e, fattolo acciaffare, co
na bella zeremonia fu portato ’nanze lo iodece; lo quale,
fattolo cercare e trovatole lo delitto sopra e fatto l’af-
frunto, fu comme convitto connannato a ioquare a lo
tre, dove facesse molinelle co li piede.

Lo nigro, che se vedde a sti fiscole, sentenno c’a la ve-
gilia de n’attaccaglia deveva secotare la festa de na funa
e a lo ’nzaio de no travo fraceto fare no torneo a na sbar-
ra de na forca nova, commenzaie a sbattere ed a strillare
ca era ’nocente e che s’appellava de sta settenza. E, men-
tre ieva gridanno ed alluccanno pe la strata ca non c’era
iostizia, ca li poverielle non erano ’ntise e ca li decrete se
facevano a spacca-strommola e, perché non aveva onta-
to la mano a lo iodece, abboccato lo scrivano, dato lo
maniucco a lo mastrodatto, refuso a lo procoratore, era
mannato a lavorare punte ’n aiero a la maiestra vedola,
se ’ncontraie a caso co lo frate, lo quale, essenno consi-
gliero e capo de la Rota fece fermare la iostizia pe ’nten-
nere le ragiune soie.

Lo quale contato tutto lo socciesso le respose Mar-
cuccio: «Stà zitto, ca non canusce la sciorte toia, perché
senza dubbio tu c’a la primma prova hai trovato na cate-
nella de tre parme ne trovarrai a sta seconna quarch’au-
tra de tre passe! và puro allegramente, ca le forche te
songo sore carnale, e dove l’autre ’nce devacano la vita
tu ’nce inchie la vorza!».

Parmiero, che se sentette dare la quatra, le disse: «Io

Letteratura italiana Einaudi

322

Giovan Battista Basile - Lo cunto de li cunti

vengo pe iostizia, non ped essere coffiato! e sacce ca de
sta cosa che m’hanno ’mposta io n’aggio le mano nette,
ca so’ ommo ’norato, sì be’ me vide cossì straccione e
brenzoluso, ca l’abeto non fa monaco: ma, pe no avere
’ntiso a Marchionne patremo ed a Marcuccio fratemo,
io passo pe la trafila e sto ’mpizzo pe cantare no matre-
cale a tre sotto a le piede de lo boia».

Marcuccio, che ’ntese mentovare lo nomme de lo pa-
tre e lo suio, se sentette scetare lo sango e, miranno fitto
a Parmiero le parze de lo canoscere; ed all’utemo, sco-
piertolo pe lo frate, se trovaie commattuto da la vergo-
gna e da l’affrezzione, da la carne e da lo ’nore, da la io-
stizia e da la pietate. Se vergognava de scoprirese frate a
na facce de ’mpiso, se freieva de vedere a chillo termene
lo sango suio, e la carne lo tirava co na vorpara a remme-
diare a sto fatto, lo ’nore lo reterava pe non se sbrego-
gnare co lo re de no frate ’nquisito de menatione ancini;
la iostizia voleva che desse sfazione a la parte offesa, la
pietate cercava che procorasse la salute de lo proprio
frate.

Ma, stanno ’m belanzo co lo cellevriello ed a partito
co la chiricoccola, ecco no portiero de lo iodece co no
parmo de lengua da fore correnno, che gridava: «Ferma,
ferma la iostizia! stà, stà, adaso, aspetta!». «Che cosa
è?», disse lo consigliero. E chillo respose: «È soccessa na
cosa granne, pe bona fortuna de sto giovane, pocca es-
senno iuto dui marivuole pe pigliare certe denare ed
oro, che avevano nascuosto drinto no travo de na casa
vecchia, e non avennole trovate, pensanno ogneuno de
loro che lo compagno avesse fatto la caliata so’ venute a
le mano e se so’ ferute a morte; dove, arrevato lo iodece,
hanno confessato subeto lo fatto, pe la quale cosa, cano-
sciuta la ’nocenza de sto poverommo, me manna a ’mpe-
dire la iostizia pe liberare chisto che non ce ha corpa».

Sentuto sta cosa Parmiero crescette no parmo, dove
aveva paura d’allongarese no vraccio, e Marcuccio, che

Letteratura italiana Einaudi

323

Giovan Battista Basile - Lo cunto de li cunti

vedde tornare la famma a lo frate, levatose la mascara se
dette a canoscere, decenno a Parmiero: «Frate mio, s’hai
canosciuto da li vizie e da lo iuoco le roine toie, canusce
autrotanto da la virtù lo gusto e lo bene. Viene puro li-
beramente a la casa mia, dove gauderrai ’nziemme co
mico li frutte de la virtù che tanto aviste ’n savuorrio,
ch’io, scordato de li despriezze che me faciste, te tenar-
raggio drinto a ste visole». Cossì decenno ed abbrac-
ciannolo lo carriaie a la casa soia, vestennolo da la capo
a lo pede, facennolo canoscere a tutte prove ca ogne au-
tra cosa è biento e

vertù sola fa viato l’ommo».

Letteratura italiana Einaudi

324

Giovan Battista Basile - Lo cunto de li cunti

LI TRE RI ANIMALE
TRATTENEMIENTO TERZO
DE LA IORNATA QUARTA

Tittone, figlio de lo re de Verde Colle, va cercanno
tre sore carnale maritate co no farcone, co no ciervo e co
no derfino e, dapo’ luongo viaggio, le trova e, trovato a
lo retuorno na figlia de lo re che steva ’n mano de no
dragone drinto na torre, co no signale c’appe da li tre
cainate l’have tutte tre leste ad aiutarelo. Co li quale ac-
ciso lo dragone e liberata la prencepessa se la piglia pe
mogliere e ’nsieme co li cainate e co le sore se ne retorna
a lo regno suio.

Se ’ntennerettero chiù de quatto a la pietà mostrata de
Marcuccio a Parmiero e confirmattero tutte ca la Vertù è
na recchezza secura che né tiempo la conzumma, né tem-
pesta ne la porta, né carola la roseca, comm’a lo contrario
l’autre bene de sta vita vanno e veneno e de lo male acqui-
stato non gaude lo tierzo arede. A la fine Meneca, pe con-
netura de lo socciesso contato, portaie a la tavola de le fila-
stroccole lo cunto che secoteia.

«Era na vota lo re de Verde Colle, lo quale aveva tre
figlie  femmene  ch’erano  tre  gioie,  de  le  quale  erano
cuotte d’ammore tre figlie de lo re de Bel Prato, ch’es-
senno pe na mardizzione de na fata tutte tre animale,
sdegnaie lo re de Verde Colle de darecelle pe mogliere.
Pe la quale cosa lo primmo, ch’era no bello farcone,
avenno la fatazione chiammaie tutte l’aucielle a parla-
miento, a dove venettero froncille reille golane lecore
pappamosche cestarelle paposce covarelle cocule caiaz-
ze et alia genera pennatorum. Li quale, essenno venute a
la chiammata soia, le mannaie tutte a roinare li shiure
dell’arvole de Verde Colle, che non ce lassaro né shiure
né fronne.

Lo secunno, ch’era no ciervo, chiammanno tutte li

Letteratura italiana Einaudi

325

Giovan Battista Basile - Lo cunto de li cunti

crapie li coniglie li liepare li puorcespine e tutte l’autre
animale de chillo paiese, fece dare lo guasto a li semme-
nate, che non ce restaie manco no filo d’erva.

Lo terzo, ch’era no derfino, confarfatose co ciento
mostre de lo maro fece venire tanta tempesta a chella
marina, che non ce restaie varca sana.

Pe la quale cosa lo re, vedenno ca le cose ievano a la
peo e ca non poteva remmediare a li danne che le face-
vano sti tre ’nnammorate sarvateche, se resorvette scire
da sti ’mbarazze e se contentaie de darele pe mogliere le
figlie: li quale, senza volere né feste né suone, se le por-
taro fore de chillo regno. E, a lo partire de le zite, Gra-
zolla la regina dette tre anella simile uno ped una a le fi-
glie,  decennole  che,  occorrenno  spartirese  e  dapo’
quarche tiempo de nuovo retrovarese o vedere quarcu-
no autro de lo sango loro, pe miezo de st’anielle se sar-
riano recanosciute.

Cossì, pigliato lecienzia e partutose, lo farcone por-
taie Fabiella, ch’era la primma de le sore, ’ncoppa na
montagna, cossì longa ciavana che, passato li confine de
le nuvole, arrivava co la capo asciutta dove mai non
chiove e là fattole trovare no bellissimo palazzo, la tene-
va comm’a regina. Lo ciervo carriaie Vasta, ch’era la se-
conna,  drinto  no  vosco,  cossì  ’ntricato  che  l’ombre,
chiammate da la Notte, non sapevano pe dove scire a
corteggiarela, dove, drinto na casa de spanto con giardi-
no che non vedive autra bellezza, la faceva stare da para
soia. Lo derfino nataie co Rita, ch’era la terza, sopra le
spalle ’miezo maro, dove, sopra no bello scuoglio, le fe-
ce trovare na casa che ’nce averriano potuto stare tre ri
de corona.

Fra chisto tiempo Grazolla fece no bello figlio masco-
lo, a lo quale mettette nomme Tittone; lo quale, comme
fu de quinnece anne, sentenno sempre gualiare la mam-
ma de tre figlie maritate a tre animale, che non se n’era
saputo mai nova, le venne crapiccio de cammenare tanto

Letteratura italiana Einaudi

326

Giovan Battista Basile - Lo cunto de li cunti

lo munno ficché n’avesse quarche sentore; e dapo’ luon-
go stimmolo che fece a lo patre ed a la mamma, la regina
datole n’autro aniello simele a chillo c’aveva dato a le fi-
glie, le dezero lecienzia, facennolo portare tutta la co-
modetà e compagnia ch’era de necessità e de repotazio-
ne a no prencepe comm’ad isso.

Lo quale non ce lassai pertuso a l’Italia, non cara-
cuoncolo a la Franza, né parte a la Spagna che non cer-
casse; e, passato l’Ingrise e scorza la Shiannena e visto la
Polonia e ’nsomma camminato lo Levante e lo Ponente,
all’utemo, avenno lassato tutte li serveture parte a le ta-
verne parte a li spitale e restato senza na maglia, se tro-
vaie ’ncoppa la montagna abitata da lo farcone e da Fa-
biella,  dove,  stanno  comme  fora  de  se  stisso  a
contemprare la bellezza de chillo palazzo, c’aveva le
cantonere de porfeto, le mura d’alavastro, le finestre
d’oro e l’irmece d’argiento, fu visto da la sore, che fatto-
lo chiammare, le domannaie chi era, da dove veneva e
che fortuna l’aveva portato a chille paise. E Tittone dit-
tole lo paiese, lo patre e la mamma e lo nomme suio, Fa-
biella lo recanoscette pe frate, tanto chiù confrontanno
l’aniello che portava a lo dito co chillo che le deze la
mamma; ed, abbracciatolo co no prieio granne, perché
dubitava che lo marito non sentesse desgusto de la ve-
nuta soia lo fece nasconnere. E venuto lo sproviero da
fora, Fabiella commenzaie a dicere ca l’era venuto sfiolo
de li pariente suoie e lo sproviero le respose: «Lassatillo
passare, mogliere mia, ca chesto non pò essere fin tanto
che non me venga d’omore». «A lo manco», disse Fa-
biella, «mannammo a chiammare quarche parente mio
pe conzolareme». E lo sproviero leprecaie: «E chi vo’
venire tanto lontano a vederete?». «E si ’nce venesse
quarcuno», tornaie a dire Fabiella, «l’averrisse a desgu-
sto?». «E perché vorria averene disgusto?», respose lo
sproviero, «vasta che fosse de lo sango tuio pe me lo
mettere drinto all’uocchie».

Letteratura italiana Einaudi

327

Giovan Battista Basile - Lo cunto de li cunti

La quale cosa sentuto Fabiella, e pigliato core, fece
scire lo frate e lo vece vedere a lo sproviero, lo quale dis-
se: «Cinco e cinco a dece, l’ammore passa lo guanto e
l’acqua li stivale! singhe lo benvenuto, tu sì lo patrone
de sta casa: commanna, e fà tu stisso!». E cossì dette or-
dene che fosse ’norato e servuto comme la perzona soia
stessa.

Ma, stato a chella montagna quinnece iuorne, le ven-
ne penziero de ire cercanno l’autre sorelle; e, cercato le-
cienzia a la sore ed a lo cainato, lo sproviero le deze na
penna de le soie, decennole: «Portate chesta, Tittone
mio, ed aggela cara, perché a tale besuogno te puoie tro-
vare che la stimarrai no tesoro; vasta, conzervala bene e
si t’occorre cosa necessaria iettala ’n terra e dì vienela
vienela, ca me ne laudarraie».

Tittone, arravogliata la penna a na carta e postala a no
vorzillo, dapo’ fatto mille zeremonie se partette, e dapo’
no sfonnerio de cammino arrivaie a chillo vosco dove lo
ciervo se ne steva co Vasta. E, mentre allancato da la
famme era trasuto a chillo giardino a cogliere quatto
frutte, fu visto da la sore e, reconosciutolo de la stessa
manera c’aveva fatto Fabiella, lo fece canoscere a lo ma-
rito, che le fece accoglienze assaie trattannolo veramente
da prencepe. E volenno, dapo’ quinnece autre iuorne,
partire pe cercare l’autra sore, lo ciervo le dette no pilo
de li suoie, co le stesse parole c’aveva fatto lo sproviero
de la penna.

E, puostose ’n cammino co na mano de scute che
l’aveva dato lo sproviero e co autretante c’appe da lo
ciervo, tanto camminaie che ionze a li estreme de la ter-
ra, dove non potenno passare chiù ’nante pe lo maro, pi-
gliaie na nave, co designo de cercare pe tutte l’isole si
n’avesse nova. E, dato le vele a lo viento, tanto giraie che
fu portato all’isola dove steva lo derfino co Rita. Lo qua-
le a pena smontato ’n terra fu visto da la sore e recano-
sciuto de lo medesemo muodo ch’era socciesso coll’au-

Letteratura italiana Einaudi

328

Giovan Battista Basile - Lo cunto de li cunti

tre; e, recevuto mille carizze da lo cainato, comme voze
partire pe revedere dapo’ tanto tiempo la mamma e lo
patre, lo derfino le dette na scarda de le soie, parlannole
de la stessa forma, dove pigliato no cavallo commenzaie
a camminare.

Ma non se fu scostato miezo miglio da la marina che,
trasuto drinto no vosco ch’era scala franca de la paura e
dell’ombre, dove se faceva na continua fera de scoretà e
de spaviento, trovaie na gran torre ’miezo a no lago che
vasava li piede dell’arvole acciò non facessero vedere a
lo Sole le bruttezze soie, a na finestra de la quale vedde
na bellissima giovane a li piede de no brutto dragone
che dormeva.

La quale, vedenno Tittone, co na voce sotto lengua
pietosa pietosa le disse: «O bello giovane mio, mannato
fuorze da lo cielo pe confuorto de le miserie meie a sto
luoco dove non se vede mai facce de cristiano, levame
da le mano de sto serpe tiranno, lo quale m’ha levato da
lo re de Chiara Valle, che m’era patre, e portatame con-
finata a sta negra torre, dove ’nce so’ adesa peruta e pi-
gliata de granceto!».

«Ohimè», disse Tittone, «che pozzo fare pe servirete,
bella femmena mia? chi pò passare sto lago? chi pò sa-
glire sta torre? chi pò accostarese a sto brutto dragone,
che t’atterrisce co la vista, che semmena paura e fa sgui-
gliare cacavesse? ma chiano, aspetta no poco, ca vedar-
rimmo de cacciare sto serpe co la maneca d’autro. A pas-
so  a  passo,  deceva  Gradasso! mo  mo  vedarrimmo  s’è
cucco o viento!».

E, ditto chesto, iettaie a no tiempo la penna, lo pilo e
la scarda che l’avevano dato li cainate, dicenno: Vienela,
vienela, che date ’n terra, comme stizze d’acqua de state
che fa nascere le ranocchie se veddero comparere lo far-
cone, lo ciervo e lo derfino, che tutte ’nsiemme gridaro:
«Eccoce: che commanne?».

Tittone che vedde chesto co n’allegrezza granne dis-

Letteratura italiana Einaudi

329

Giovan Battista Basile - Lo cunto de li cunti

se: «Autro non vorria che levare chella povera giovane
da le granfe de chillo dragone, cacciarela da sta torre,
sfravecare ogne cosa e portareme sta bella mogliere a la
casa». «Zitto», respose lo sproviero, «ca dove manco te
cride nasce la fava. Mo te lo farrimmo votare ’ncoppa a
no carrino e volimmo c’aggia carestia de terreno». «Non
perdimmo tiempo», leprecaie lo ciervo, «guaie e macca-
rune se magnano caude».

E, cossì decenno, lo sproviero fece venire na mano
d’aucielle grifune che volanno a la fenestra de la torre ne
zeppoliaro la giovane, portannola fore de lo lago dove
steva Tittone co li cainate, che si da lontano le parze na
luna da vecino la stimmaie no sole, tanto era bella. Ma,
’ntanto che isso l’abbracciava e faceva belle parole, se
scetaie lo drago e, lanzatose da la fenestra, se ne veneva
a natune pe devorare Tittone, quanno lo ciervo fece
comparere na squatra de liune de tigre de pantere d’ur-
ze e de gatte maimune, li quale, dato aduosso a lo drago,
ne fecero mesesca co l’ogne. La quale cosa fatta, mentre
Tittone voleva partire disse lo derfino: «Et io puro vo-
glio fare quarcosa per te servire» ed, azzò non restasse
mammoria de no luoco cossì marditto e negrecato, fece
crescere tanto lo maro che, sciuto da li termene suoie,
venne a tozzare co tanta furia la torre che la spedamen-
taie da lo fonnamiento.

Le quale cose visto Tittone rengraziaie quanto potte e
seppe li cainate, decenno a la zita che facesse lo medese-
mo, mentre pe causa loro era sciuta da tanto pericolo.
Ma l’animale resposero: «Anzi, nui devimmo rengrazia-
re sta bella segnora, pocca essa è causa de farece tornare
all’essere nuostro; perché, avenno avuto na mardezzione
da che nascettemo pe no desgusto dato da la mamma
nostra a na fata, che fossemo state sempre a sta forma
d’anemale fin’a tanto che nui non avessemo liberato na
figlia  de  no  re  da  no  gran  travaglio,  ecco  arrivato  lo
tiempo da nui desiderato, ecco maturato sto spognile de

Letteratura italiana Einaudi

330

Giovan Battista Basile - Lo cunto de li cunti

sorva! e già sentimmo a sto pietto nuovo spireto, a ste
vene nuovo sango!».

Cossì decenno deventaro tre bellissime giuvane, che
l’uno dapo’ l’autro abbracciaro strettamente lo cainato e
toccaro la mano a la parente, che pe allegrezza era iuta
’n estrece. La quale cosa vedenno Tittone co no gran so-
spiro decette: «O signore dio e perché non ne ha parte
de sto gusto la mammarella e lo tata mio? che se ne iar-
riano ’m brodetto si se vedessero ’nante iennare cossì
graziuse e cossì belle!». «Ancora non è notte!», respose-
ro li cainate, «ca la vregogna de vederece cossì strafor-
mate ’nce aveva arredutto de foire la vista dell’uomme-
ne; ma mo che potimmo pe grazia de lo cielo comparire
fra le gente, volimmo retirarece tutte sotto a no titto co
le moglierelle nostre e campare allegramente. Però cam-
minammo priesto, ca ’nante che lo Sole crai matino sbal-
le la mercanzia de li ragge a la doana de l’Oriente sar-
ranno ’nsiemme co vui le mogliere nostre».

Ditto chesto, perché non iessero a pede, già che non
c’era autro che na iolla scortecata che aveva portato Tit-
tone, fecero comparere na bellissema carrozza tirata da
sei liune, drinto la quale se posero tutte cinco e, camme-
nato tutto lo iuorno, se trovaro la sera a na taverna, do-
ve, mentre s’apparecchiava da ’ngorfire, passattero lo
tiempo leienno tante testimmonie de la ’gnoranzia de le
uommene che s’erano fermate pe le mura.

All’utemo, magnato e corcatose li tre giuvane, facen-
no fenta de ire a lietto, trafecaro tutta la notte de manera
che la matina – quanno le stelle, vregognose comm’a zi-
telle zite, non vonno essere viste da lo Sole – se trovaro a
la stessa taverna co le mogliere loro, dove fattose n’ab-
bracciatorio granne e na preiezza fore de li fore, puosto-
se tutte otto drinto la medesima carrozza, dapo’ luongo
cammino arrivaro a Verdecolle, dove da lo re e da la re-
gina appero carizze ’ncredibele, avenno guadagnato lo
capitale de quatto figlie, che le teneva perdute, e l’osura

Letteratura italiana Einaudi

331

Giovan Battista Basile - Lo cunto de li cunti

de tre iennare e na nora, ch’erano quatto colonne de lo
tempio de la bellezza.

E, fatto ’ntennere a li re de Bel Prato e de Chiara Val-
le lo socciesso de li figlie, vennero tutti dui a le feste che
se fecero, refonnenno grasso de allegrezza a lo pignato
maritato de le contentezze loro, scompetanno tutte l’af-
fanne passate, che

n’ora de contiento
fa scordare mille anne de tormiento».

Letteratura italiana Einaudi

332

Giovan Battista Basile - Lo cunto de li cunti

LE SETTE COTENELLE
TRATTENEMIENTO QUARTO
DE LA IORNATA QUARTA

Na vecchia pezzente mazzeia la figlia cannaruta che
s’ha manciato sette cotene e, danno a rentennere a no
mercante ca lo faceva perché aveva faticato sopierchio a
’nchire sette fuse, chillo se la piglia pe mogliere. Ma,
non volenno faticare, pe beneficio de na fata trova lo
marito, venenno da fora, fatta la tela e, co nova rasa de
la mogliere, se resorve de non farela chiù fatecare, acciò
non cada malata.

Benedicettero tutte la vocca de Meneca, la quale co tan-
to gusto contaie sto cunto che portaie ’nanze all’uocchie
de chi senteva le cose ch’erano soccesse tanto lontano, de
manera che moppero ’midia a Tolla e le fecero venire la
voglia dall’ossa pezzelle de passare a piede chiuppo Mene-
ca. Pe la quale cosa, sporgato primmo la voce, cossì decet-
te: «Non se dice mutto che non sia miezo o tutto; e però
chi disse faccie storta e ventura deritta sapeva de le cose
de lo munno, e fuorze aveva lietto la storia de Antuono e
Parmiero: ventura Antuono, e no avere parpetole, ca
senza visco piglie le focetole!, vedennose pe sperienza ca
sto munno è no retratto spiccecato de Coccagna, dove chi
chiù fatica manco guadagna, dove chillo n’have la meglio
che se piglia lo tiempo comme vene ed è no maccarone ca-
scame-’n-canna. Toccannose veramente co mano ca le pie-
de e le spoglie de la Fortuna se guadagnano co le permo-
nare e non co le galere sparmate, come ve farraggio a
sentire.

Era na vota na vecchia pezzente, che, co na conocchia
’n mano, sputazzianno le gente pe la via, ieva de porta
’m porta cercanno lemmosena e, perché con arte e co
’nganno se vive miezo l’anno, dette a rentennere a certe
femmenelle tennere di permone e facile di credenza ca

Letteratura italiana Einaudi

333

Giovan Battista Basile - Lo cunto de li cunti

voleva fare non saccio che grassa pe na figliola secca,
s’abboscaie sette cotenelle de lardo, le quale portato a la
casa co na bona mappata de sproccole che ieze adonan-
do pe terra le dette a la figlia, decennole che l’avesse po-
ste a cocinare, mentre essa tornava a pezzire no poco de
foglia a certe ortolane pe fare na menestrella.

Saporita, la figlia, pigliato le cutene e abbroscatone li
pile, le mese a na pignatella e comenzaie a farele cocere.
Ma non tanto vollevano drinto a lo pignato quanto le
vollevano ’n canna, perché l’addore che ne sceva l’era na
desfida mortale a lo campo de l’appetito e na zitazione
ad informanno a la banca de la gola; tanto che, resiste e
resiste, all’utemo, provocata da lo shiauro de la pignata,
tirata da la cannarizia naturale e tirata pe la canna da na
famme che la rosecava, se lassaie correre a provarene no
poccorillo, la quale le sappe tanto bona che disse fra se
stessa: «Chi ha paura, se faccia sbirro! me ’nce trovo sta
vota, magnammo! e venga de creta e chiova! è autro che
na cotena? che sarrà maie? aggio cuoiero de spalle da
pagare ste cutene!».

E, cossì decenno, ne scese la primma e, sentendose
granciare co chiù forza lo stommaco, dette de mano a la
seconna, appriesso ne piuzeiaie la terza, e cossì de mano ’n
mano, l’una appriesso l’autra ne le vrociolaie tutte sette.

Ma, dapo’ fatto lo male servizio, penzando a l’arrore e
’nsonnannose ca le cutene l’avevano da ’ntorzare ’n can-
na, penzaie de cecare la mamma e, pigliato na scarpa
vecchia, fellaie ’n sette parte la sola e le pose drinto a lo
pignato.

Fra sto miezo venne la mamma co no fascetiello de tor-
ze e, menuzzatole co tutte li streppune, pe no ne perdere
mollica, comme vedde che lo pignato volleva a tutto re-
vuoto ’nce schiaffaie le foglia e, puostoce no poccorillo de
nzogna  che  l’aveva  dato  pe  lemmosena  no  cocchiero,
avanzato dall’onzione de na carrozza, fece stennere no
cannavaccio ’ncoppa na cascetella de chiuppo viecchio e

Letteratura italiana Einaudi

334

Giovan Battista Basile - Lo cunto de li cunti

cacciato da na vertola doie tozze de pane sedeticcio e pi-
gliato da na rastellera na mappa de ligno, ’nce menozzaie
lo pane e ce menestraie sopra le foglie co li taccune.

E, commenzanno a magnare, s’addonaie subeto ca li
diente suoie non erano de cauzolaro e ca le cutene de
puorco co nova trasformazione d’Avidio erano deventa-
te ventresche de vufaro. Pe la quale cosa, votatose a la fi-
glia, le disse: «Me l’hai fatta, scrofa mmardetta! e che
schefienzia hai puosto drinto sta menestra? e che era fat-
to scarpone viecchio la panza mia, che m’hai provisto de
taccune? priesto, confessa mo comme passa sto fatto, si
no meglio non ce fusse schiusa, ca non te voglio lassare
piezzo d’uosso sano!».

Saporita commenzaie a negare ma, ’ncauzanno le do-
glie de la vecchia, dette la corpa a lo fummo de lo pigna-
to, che l’aveva cecato l’uocchie a fare sto male scuoppo.
La vecchia, che se vedde ’ntossecato lo magnare, dato
de mano a na mazza de scopa commenzaie de manera a
lavorare de tuorno che chiù de sette vote la lassaie e pi-
gliaie, zollanno dove coglieva coglieva.

A li strille de la quale trasette no mercante, che se tro-
vaie passanno e, visto la canetate de la vecchia, levatole
la mazza da le mano, le disse: «Che ha fatto sta povera
fegliola, che la vuoie accidere? è muodo de casticare chi-
sto o de levare li iuorne? l’hai fuorze trovata a correre
lanze o a rompere carosielle? non te vreguogne a trattare
de sta manera na scura peccerella?».

«Non sai tu che m’ha fatto», respose la vecchia, «la
sbregognata me vede pezzente e non me considera, vo-
lennome vedere arroinata co miedece e co speziale: poc-
ca avennole ordenato mo, che face caudo, che lasse de
fatecare tanto, pe non cadere malata, ca n’aggio comme
covernarela, la presentosa a despietto mio ha voluto
stammatina ’nchire sette fusa, a riseco de le venire quar-
che rosola a lo core e stare no paro de mise ’n funno a
no lietto».

Letteratura italiana Einaudi

335

Giovan Battista Basile - Lo cunto de li cunti

Lo mercante, che sentette sta cosa, penzaie ca la mas-
sarizia de sta figliola poteva essere la fata de la casa soia
e disse a la vecchia: «Lassa la collera da na banna, ca io
te voglio levare sto pericolo da la casa, pigliannome sta
figlia toia pe mogliere e portarela a la casa mia, dove la
faraggio stare da prencepessa, ca pe grazia de lo cielo
me allevo le galline, me cresco lo puorco, aggio li palum-
me e non me posso votare pe la casa tanto sto chino! lo
cielo me benedica e li maluocchie non me pozzano, ca
me trovo le butte de grano, le casce de farina, le lancelle
d’uoglio, le pignata e le vessiche de ’nzogna, l’appese de
lardo, le rastellere de roagne, le cataste de legna, li mon-
tune de cravune, no scrigno de iancaria, no lietto de zito
e sopra tutto de pesune e de cienze pozzo campare da si-
gnore, otra che me ’nustrio quarche decina de docate pe
ste fere, che si me vene ’n chino me faccio ricco».

La vecchia, che se vedde chiovere sta bona fortuna
quanno manco se lo penzava, pigliata Saporita pe la ma-
no ’nce la consegnaie ad uso e costumanza de Napole,
dicenno: «Eccotella, sia la toia da ccà a biell’anne, co sa-
netate e bell’arede!».

Lo mercante, puostole le braccia sopra lo cuollo, se la
portaie a la casa e non vedde mai l’ora che fosse iuorno
de mercato, pe fare spesa e, venuto lo lunedì, se auzaie
ben matino da lo lietto e, iuto dove vennevano le foreta-
ne, accattaie vinte decine de lino e, portatole a Saporita,
le disse: «Ora agge voglia de filare, ca n’hai paura de tro-
vare n’autra pazza arraggiata comm’a mammata, che te
rompeva l’ossa perché ’nchive le fuse, ca io ped ogne de-
cina de fuse te voglio dare na decina de vase e ped ogne
corinola  che  me  farrai  te  darraggio  sto  core!  lavora
adonca de bona voglia e comme torno da la fera, che
sarrà tra vinte iuorne, famme trovare ste vinte decine di
lino filate, ca te voglio fare no bello paro de maneche de
panno russo fasciate de velluto verde!».

«Và, ca stai lesto!», respose sotto lengua Saporita,

Letteratura italiana Einaudi

336

Giovan Battista Basile - Lo cunto de li cunti

«mo hai chino lo fuso! sì, quanto curre e ’mpizze! se
aspiette cammisa da le mano meie da mo te puoi prove-
dere de carta straccia! haiela trovata! e ch’era latte de
crapa negra a filare ’n vinte iuorne vinte decine de lino?
che malannaggia la varca che te portaie a sto paiese! và,
c’haie tiempo, e trovarraie filato lo lino quanno lo fecato
ha pile e la scigna coda!».

Fra tanto, partuto lo marito, essa, ch’era cossì canna-
ruta comme potrona, non attese ad autro c’a pigliare
mappate de farina ed agliare d’uoglio ed a fare zeppole e
pizze fritte, che da la matina a la sera rosecava comm’a
sorece e delloviava comm’a puorco.

Ma, arrivato lo termeno che lo marito doveva tornare,
commenzaie a filare sottile, conzideranno lo remmore e
lo fracasso c’aveva da soccedere quanno lo mercante
avesse trovato lo lino sano sano e le casce e le lancelle
vacante; e però, pigliato na perteca longa longa ’nce ar-
ravogliaie na decina de lino co tutta la stoppa e le reste
e, ’mpizzato a na grossa forcina na cocozza d’Innia, lega-
to la perteca a na pettorata dell’astraco, commenzaie a
calare sto patre abbate de le fusa pe l’astraco a bascio,
tenenno na gran caudara de vruodo de maccarune pe
sauzariello d’acqua.

E, mentre filava sottile comm’a ’nzarte de nave e ad
ogne ’nfosa de dito iocava a carnevale co chille che pas-
savano, vennero passanno certe fate, le quale appero
tanto gusto de sta brutta visione c’appero a crepare di
riso: per la quale cosa le dezero fatazione che quanto li-
no aveva a la casa se fosse trovato subeto non sulo filato,
ma fatto tela e ianchiato. La quale cosa fu fatto ped aie-
ro, tanto che Saporita natava drinto a lo grasso de la
preiezza, vedendose chioppeta da lo cielo sta bona ven-
tura.

Ma, perché non l’avesse a soccedere chiù sto froscia-
miento de lo marito, se fece trovare a lo lietto ’miezo na
mesura de nocelle e, arrivato lo mercante, commenzaie a

Letteratura italiana Einaudi

337

Giovan Battista Basile - Lo cunto de li cunti

gualiarese e votannose mo da na parte e mo da n’autra fa-
ceva scoccolare le nocelle, che pareva che se le scatenasse-
ro l’ossa. E, demannata da lo marito comme se senteva,
respose co na vocella affritta affritta: «Non pozzo stare
peo de chello che stongo, marito mio, che non m’è rema-
sto uosso sano! e che te pare no poco d’erva pe lo piecoro
a filare vinte decine de lino ’n vinte iuorne e fare la tela
perzì? và, marito mio, ca non ce hai pagata la mammana e
la descrezzione se l’ha mangiata l’aseno! comm’io so’
morta, non ne fa chiù mamma mia, e però non me ce cuo-
glie chiù a ste fatiche de cane, ca non voglio pe ’nchire
tante fusa, devacare lo fuso de la vita mia!».

Lo marito, facennole carezzielle, le disse: «Stamme
sana, mogliere mia, ca voglio chiù pe sto bello telaro am-
moruso che pe tutte le tele de sto munno! e mo canosco
c’aveva raggione mammata de te casticare pe tanta fati-
ca, mentre ’nce pierde la sanetate. Ma fa buon anemo,
ca ’nce voglio spennere n’uocchio a sanarete, ed aspetta,
ca vao mo pe lo miedeco», e cossì decenno iette a la
ncorza a chiammare messere Catruopolo.

Fra tanto Saporita se cannareiaie le nocelle e iettaie
pe la fenestra le scorze e, venuto lo miedeco, toccato lo
puzo, osservata la facce, visto l’aurinale ed adorato lo
cantaro, concruse co Ipocrate e Galeno ca lo male suio
era de sopierchio sango e de poca fatica. Lo mercante,
che le parze de sentire no sproposito granne, puostole
no carrino ’n mano ne lo mannaie caudo e fetente e, vo-
lenno ire pe n’autro cerugeco, Saporita le disse che non
faceva abbesuogno, perché la vista soia schitto l’aveva
sanata. E cossì lo marito, abbracciannola, le disse che se
fosse da l’ora nenante covernata senza fatica, perché
non era possibile ad  avere grieco e cappuccio,

la votte chiena e la schiava ’mbriaca».

Letteratura italiana Einaudi

338

Giovan Battista Basile - Lo cunto de li cunti

LO DRAGONE
TRATTENEMIENTO QUINTO
DE LA IORNATA QUARTA

Miuccio è mandato, ped opera de na regina, a diverze
pericole e da tutte pe l’aiuto de n’auciello fatato ne resce
a ’nore. Alla fine more la regina e, scopierto pe figlio de
lo re, fa liberare la mamma, che deventa mogliere de
chella corona.

Lo cunto de sette cotenelle ’ngrassaie de manera la me-
nestra de lo gusto de lo prencepe che lo grasso sceva pe fo-
re, sentenno la ’gnorante malizia e la maliziosa ’gnoranza
de Saporita, che co tanto sapore era stata scocchiariata da
Tolla. Ma Popa, non volenno cedere mollica a Tolla, se
’nmarcaie pe lo maro de le filastroccole co lo cunto che se-
cota: «Chi cerca lo male d’autro trova lo danno propio e
chi va pe ’ncappare lo tierzo e lo quarto a li trademiente ed
a l’inganne, spisso ’ncappa a le vescate stesse c’have para-
to, come senterite de na regina che se fravecaie co le ma-
no stesse la tagliola dove ’ncappaie pe lo pede.

Dice ch’era na vota lo re de Auta Marina, lo quale, pe
le canetate e tirannie che osava, le fu, mentre era iuto a
spasso co la mogliere a no castellotto lontano da la ceta-
te, occupato lo sieggio reiale da na certa femmena maga.
Pe la quale cosa, fatto pregare na statola de ligno, che
dava certe resposte cervone, chella respose che tanno re-
cuperarria lo stato quanno la maga perdesse la vista. E,
vedenno ca la maga, otra che steva bona guardata, cano-
sceva a lo naso le gente mannate da isso a farele despia-
cere e ne faceva iostizia de cane, puostose ’n desperazio-
ne  quante  femmene  poteva  avere  ’n  mano  de  chillo
luoco, pe dispietto de la maga, a tutte levava lo ’nore e
co lo ’nore la vita.

E dapo’ ciento e ciento portate da la mala ventura lo-
ro, che remasero stompagnate de la repotazione e sfa-

Letteratura italiana Einaudi

339

Giovan Battista Basile - Lo cunto de li cunti

sciate de li iuorne, ’nce capitaie, fra l’autre, na giovane
chiamata Porziella, la quale era la chiù pentata cosa che
se potesse vedere sopra tutta la terra: aveva li capille ma-
nette de li sbirre d’Ammore, la fronte tavola dov’era
scritta l’assisa a la poteca de le Grazie de li guste amoro-
se, l’uocchie dui fanale che assecuravano li vascielle de
le voglie a votare la proda a lo puorto de li contente, la
vocca na cupa de mele ’miezo doi sepale de rose.

La quale, venuta ’n mano de lo re e fattola passare a
rollo, la voze accidere comme all’autre; ma, a lo stisso
tiempo che auzaie lo pugnale, n’auciello lassannole ca-
dere non saccio che radeca ’ncoppa a lo vraccio le venne
tale  tremoliccio  che  le  cadette  l’arma  de  mano.  Era
st’auciello na fata, che stanno poco iuorne ’nante a dor-
mire drinto a no vosco, dove sotto la tenna dell’ombre
se ioquava l’ardore a la galera de lo spaviento, mentre
no cierto satoro le voleva fare le brutte cose fu scetata da
Porziella, che pe sto beneficio secotava sempre lo peda-
te soie pe le rennere la pareglia.

Ora, vedenno lo re sto socciesso, penzaie che la bel-
lezza de chella facce avesse fatto sto sequestro a lo vrac-
cio e sto mannato a lo pognale, che no l’avessero sficca-
gliata  comme  de  tante  autre  aveva  fatto.  Però  fece
penziero che bastasse no pazzo pe casa e non tegnere de
sango l’ordigno de morte comme aveva fatto de lo stro-
miento de vita, ma che moresse fravecata a no soppigno
de lo palazzo suio, comme fece con affetto, fravecannola
ammara e negrecata fra quattro mura, senza lassarela
drinto né da magnare né da vevere, perché se ne iesse
cessa cessa.

L’auciello, che la vedde a sto male termene, co parole
omane la conzolaie, decenno che stesse de buon armo,
ca pe le rennere la gran merzé de no piacere che l’aveva
fatto l’averria aiutata co lo sango propio e, per quanto lo
pregasse Porziella, non voze dicere mai chi fosse, schitto
ca l’era obrecata e che n’averria lassato cosa a fare per

Letteratura italiana Einaudi

340

Giovan Battista Basile - Lo cunto de li cunti

servirela. E, vedenno ca la povera figliola era allancata
pe la famme, dette na volata fora e tornaie subeto co no
cortiello appontuto, che levaie da lo repuosto de lo re, e
le disse che a poco a poco avesse fatto no pertuso a no
pontone de lo solaro, che sarria iuto a responnere a la
cocina, da la quale averria pigliato sempre quarcosa pe
le mantenere la vita.

E cossì affaticatose no piezzo, Porziella tanto scavaie
che fece strata a l’auciello, lo quale, abbestato lo cuoco
ch’era iuto a pigliare no cato d’acqua a na fontana, scese
pe chillo pertuso e n’auzaie no bello pollastro che steva
’n caudo e lo portaie a Porziella; e, perché remediasse a
la seta, non sapenno comme le portare da vevere, volaie
a la despenza, dov’era tanta uva appesa, e ce ne portaie
no bello piennolo e cossì fece pe na mano de iuorne.

Fra chisto miezo, essenno remasa prena, Porziella fe-
ce no bello figlio mascolo, lo quale allattaie e crescette
co lo continuo aiuto de l’auciello. Ma, essenno fatto
granne fu consigliata la mamma da la fata che facesse lo
pertuso chiù granne, e levarne tante chiancarelle da lo
solaro che ’nce capesse Miuccio, che cossì se chiammava
lo figliulo, e, dapo’ che l’avesse calato a bascio co certe
fonecelle che l’auciello portaie, tornasse a mettere le
chiancarelle  a  lo  luoco  suio,  azzò  non  se  vedesse  pe
dov’era sciso.

E, fatto Porziella comme le disse l’auciello e, com-
mannato a lo figlio che non decesse mai da dove fosse
venuto né di chi era figlio, lo calaie a bascio, quando lo
cuoco era sciuto fore. Lo quale tornato a trasire e visto
cossì bello figliulo, l’addemannaie chi era, da dove era
trasuto  e  ch’era  venuto  a  fare;  e Miuccio,  tenenno  a
mente lo consiglio de la mamma, disse ca s’era sperduto
e ieva cercanno patrone.

A sto contrasto arrivaie lo scarco e, visto no peccerillo
de tanto spireto, penzaie che sarria stato buono pe pag-
gio de lo re; e, portatolo alle stanzie reiale, comme fu vi-

Letteratura italiana Einaudi

341

Giovan Battista Basile - Lo cunto de li cunti

sto cossì bello e graziuso, che pareva na gioia, subeto
piacquette a lo re, tenennolo a lo servizio pe paggio, a lo
core pe figlio e facennole ’mezzare tutti li sarcizii che
stanno buone a no caaliero, tanto che se crescette lo
chiù vertoluso de la corte e lo re le voleva assai chiù be-
ne che non voleva a lo figliastro.

Pe la quale cosa la regina commenzaie a pigliarelo ’n
desagro e averelo ’nsavuorrio. E tanto chiù guadagnava
terreno la ’midia e la malevolenzia quanto chiù le schia-
navano la strata li favure a le grazie che lo re faceva a
Miuccio; tanto che fece penziero de mettere tanto sapo-
ne a le scaliate de la fortuna soia che sciuliasse da coppa
a bascio. E mentre che na sera, dapo’ accordate li strom-
miente ’nsiemme, facevano na musica de trascurze fra
loro, disse la regina a lo re ca Miuccio s’era vantato de
fare tre castielle ne l’aiero. E lo re, sì perché era coriuso,
sì pe dare gusto a la mogliere – comme la matina la Lu-
na, maestra dell’ombre, da feria a le descepole pe la fe-
sta de lo Sole – fece chiammare Miuccio e le comman-
naie  che  ’n  ogne  cunto  avesse  fatto  li  tre  castielle  ’n
aiero, comm’aveva prommisso, autramente l’averria fat-
to fare li saute ’n aiero.

Miuccio, sentenno sta cosa, se ne iette a la cammara
soia e commenzaie a fare n’ammaro lamiento, vedendo
quanto era vitreiuola la grazia de li principe e comme
poco duravano li favure che te facevano. E mentre chia-
gneva co tanto de lagrema eccote venire l’auciello, lo
quale le disse: «Piglia core, o Miuccio, e non dubetare
mentre hai sto fusto co tico, ca io so’ buono a cacciarete
da lo fuoco». E cossì decenno l’ordenaie c’avesse piglia-
to tante cartune e colla e fattone tre gran castielle e, fa-
cenno venire tre gruosse grifune, ne pose legato uno pe
castiello,  li  quale  volanno  pe  coppa  l’aiero  Miuccio
chiammaie lo re, lo quale co tutta la corte corze a sto
spettacolo e, visto lo ’nciegno de Miuccio, le mese chiù
grande affrezzione e le fece carizze dell’autro munno.

Letteratura italiana Einaudi

342

Giovan Battista Basile - Lo cunto de li cunti

Pe la quale cosa refose neve a la ’midia de la regina e
fuoco a lo sdigno, vedenno ca nesciuna cosa le resceva
’m paro, tanto che non vegliava lo iuorno che non pen-
sasse muodo né dormeva la notte che non sonnasse ma-
nera de levarese da ’nante sto spruoccolo dell’uocchie
suoie, tanto che dapo’ certe autre iuorne disse a lo re:
«Marito mio, mo è lo tiempo de tornare a le grannezze
passate e a li guste de mo fa l’anno, pocca Miuccio s’è
afferto de cecare la fata e co na sborzata d’uocchie farete
recattare lo regno perduto».

Lo re, che se sentette toccare dove le doleva, a lo stis-
so punto chiammato Miuccio le disse: «Io resto maravi-
gliato assaie che, volennote tanto bene e potenno tu
mettereme de nuovo a lo sieggio da dove so’ tommolia-
to, te ne staie cossì spenzarato e non procure de levare-
me da la meseria adove me trovo, vedennome arredutto
da no regno a no vosco, da na cetate a no povero castel-
luccio e da lo commannare a tanto puopolo essere a pe-
na servuto da quatto pane-a-parte, fella-pane e miette-
vruodo. Però, se non vuoi la desgrazia mia curre mo
propio a cecare l’uocchie a la fata che se tene la robba
mia, perché serranno le poteche soie aprerraie lo funna-
co de le grannezze meie, stutanno chelle locerne alloma-
rai le lampe de l’onore mio, che stanno scure e negreca-
te».

Sentuto sta proposta Miuccio voleva responnere ca lo
re steva male ’nformato, e ca l’aveva pigliato ’n scagno,
perché non era cuorvo che cacciasse uocchie né latrina-
ro che spilasse pertosa, quanno lo re leprecaie: «Non
chiù parole: cossì voglio, cossì sia fatto! fà cunto ca a la
zecca de sto cellevriello mio aggio apparato la velanza:
da ccà lo premio, si fai chello che dive, da ccà la pena, si
lasse de fare chello che te commanno».

Miuccio, che non poteva tozzare co la preta e aveva
da fare co n’ommo che trista la mamma che ’nce aveva
la figlia, se ne ieze a no pontone a trivolare; dove arriva-

Letteratura italiana Einaudi

343

Giovan Battista Basile - Lo cunto de li cunti

to l’auciello le disse: «E` possibile, Miuccio, che sempre
t’annieghe a no becchiero d’acqua? e s’io fosse stato ac-
ciso porrisse fare mai sto sciabacco? non sai ca io aggio
chiù pensiero de la vita toia che de la propia? però non
te  perdere  d’armo,  e  vieneme  appriesso,  ca  vedarrai
chello che sa fare Moniello!».

E, puostose a volare, se fermaie drinto lo vosco, dove,
postose a vernoliare, le vennero na mano d’aucielle a
tuorno. A li quale essa demannaie che chi se confidava
de levare la vista a la maga l’averria fatto na sarvaguardia
contra le granfe de li sproviere e d’asture e na carta fran-
ca contra le scoppette, archette, valestre e vescate de li
cacciature.

Era fra chiste na rennena, che aveva fatto lo nido a no
travo de la casa reiale e aveva ’n odio la maga, che pe fa-
re li marditte percante suoie l’aveva cacciato chiù vote
da la camara soia co li fomiente; pe la quale cosa, parte
pe desiderio de la vennetta, parte pe guadagnarese lo
premio che prometteva l’auciello, se offerze de fare lo
servizio e, volato comme no furgolo a la cetate e trasuto
a lo palazzo, trovaie che la fata steva stesa ’ncoppa a no
lietto de repuoso, facennose fare frisco co no ventaglio
da doi dammecelle.

Arrivata, la rennena se pose a chiummino sopra l’uoc-
chie de la fata e, cacannoce drinto, le levaie la vista. La
quale, vedenno a miezo iuorno la notte e sapenno ca
scompeva co sta serrata de doana la mercanzia de lo re-
gno, iettanno strille d’arma dannata renonzaie lo scettro
e se ne iette a ’ntanare a certe grutte, dove, tozzanno
sempre la capo pe le mura, scompette li iuorne.

Partuta la maga, li consigliere mannattero ’mbasciatu-
re a lo re che se ne venesse a gaudere la casa soia, pocca
lo cecamiento de la maga l’aveva fatto vedere sto buono
iuorno. E a lo stisso tiempo che chiste arrivaro ionze an-
cora Miuccio, lo quale, ’nfrocecato da l’auciello, disse a
lo re: «T’aggio servuto de bona moneta: la maga è ceca-

Letteratura italiana Einaudi

344

Giovan Battista Basile - Lo cunto de li cunti

ta, lo regno è lo tuio; però, s’io mereto pagamiento de
sto servizio, non voglio autro che me lasse stare co li ma-
lanne mieie, senza mettereme n’autra vota a ssi perico-
le».

Lo re abbracciatolo co n’ammore granne le fece met-
tere la coppola e sedere a canto ad isso, che se la regina
’ntorzaie lo cielo te lo dica: tanto che a l’arco di tante co-
lure che se mostraie a la facce soia se canoscette lo vien-
to de le roine che contra lo povero Miuccio machinava
drinto a lo core.

Era poco lontano da sto castiello no dragone ferocis-
semo, lo quale nascette a no stisso partoro con la regina;
e, chiammate da lo patre l’astrolache a strolocare sopra
sto  fatto,  decettero  che  sarria  campata  la  figlia  soia
quanto campava lo dragone e che morenno l’uno sarria
muorto necessariamente l’autro. Sulo na cosa poteva re-
sorzetare la regina: ed era, se l’avessero ontato le chioc-
che, la forcella de lo pietto, le forgie de lo naso e poza co
lo sango de lo stisso dragone.

Ora mo la regina, sapenno la furia e la forza de sto
animale, pensaie de mannarele Miuccio drinto a le gran-
fe, sicura che se n’averria fatto no voccone e le sarria sta-
to comm’a fraola ’n canna a l’urzo; e, votatase a lo re, le
disse: «Affé, ca Miuccio è lo tesoro de la casa toia e sar-
risse sgrato se non l’amasse, tanto chiù ca s’è lassato
’ntennere de volere accidere lo dragone, che, si be’ m’è
frate, essennote cossì nemico io voglio chiù pe no pilo
de no marito che pe ciento frate».

Lo re, che odiava a morte sto dragone e non sapeva
comme levaresillo da ’nanze all’uocchie, subeto chiam-
mato Miuccio le disse: «Io saccio ca miette la maneca a
dove vuoie e però, avenno fatte tanto e tanto, besogna
che me facce n’autro piacere e po’ votame dove vuoie.
Vattenne a sta medesema pedata ed accide lo dragone,
ca me faie no servizio signalato e io te ne darraggio buo-
no miereto».

Letteratura italiana Einaudi

345

Giovan Battista Basile - Lo cunto de li cunti

Miuccio a ste parole appe a scire de sentemiento e,
dapo’ che potte sperlire le parole, disse a lo re: «Ora
chesso è doglia de capo! mo vui m’avite pigliato a fru-
sciare! è latto di crapa negra la vita mia, che ne facite
tanto struderio? chisto non è piro monnato cascame-’n-
canna, ca è no dragone che co le granfe deslenza, co la
capo stompagna, co la coda sfracassa, co li diente spe-
taccia, coll’uocchie ’nfetta, co lo shiato accide! ora com-
me me volite mannare a la morte? chesta è la chiazza
morta che m’è data de t’avere dato no regno? chi è stata
l’arma mardetta c’ha puosto sto dado ’n tavola? chi è
stato lo figlio de lo zefierno che v’have puosto a sti saute
e v’have ’mprenato de ste parole?».

Lo re, ch’era lieggio comme pallone a farese sbauzare,
ma tuosto chiù de na preta a mantenere chello c’aveva
ditto na vota, ’mpontaie li piede decenno: «Hai fatto e
fatto, e mo te pierde a lo meglio! però non chiù parole:
và, leva sta pesta da lo regno mio, se non vuoi che te leve
la vita!».

Miuccio, negrecato, che se senteva fare mo no favore
mo n’ammenaccia, mo n’allesciata de facce mo no cauce
’n culo, mo na cauda e mo na fredda, consideraie quan-
to erano motabele le fortune de la corte, e averria voluto
essere chiù ca diuno de la canoscenza de lo re. Ma, sa-
penno ca lo leprecare all’uommene granne e bestiale è
quanto pelare la varva a no lione, se retiraie a na parte,
mardecenno la sciorte soia che l’aveva arredutto a la
corte pe fare corte l’ore de la vita soia.

E, mentre seduto a no grado de porta co la facce ’mie-
zo a le denocchia lavava le scarpe co lo chianto e scauda-
va li contrapise co li sospire, eccote venire l’auciello co
n’erva ’m pizzo e, iettannocella ’n zino, le disse: «Auzate
Miuccio, e assecurate ca non ioquarai a scarreca l’aseno
de li iuorne tuoie, ma a sbaraglino de la vita de lo drago-
ne. Perzò piglia st’erva e, arrivato a la grotta de sto brut-
to anemale, iettacella drinto, ca subeto le venarrà tale

Letteratura italiana Einaudi

346

Giovan Battista Basile - Lo cunto de li cunti

suonno spotestato che scapizzarrà a dormire e tu co no
bello cortellaccio fra nacca e pacca fanne subeto la festa
e vienetenne, ca le cose resceranno meglio che non te
pienze. Vasta, io saccio buono che porto sotta ed avim-
mo chiù tiempo ca denare e chi ha tiempo ha vita».

Ditto accossì s’auzaie Miuccio e, schiaffatose na cor-
tella carrese sotta e pigliatose l’erva, s’abbiaie a la grotta
de lo dragone, la quale steva sotta na montagna de cossì
bona crescenza che li tre munte che fecero gradiata a li
Gegante no le sarriano arrivate a la centura. Dove arri-
vato iettaie l’erva drinto chella spelonca e, appiccecato
subito suonno a lo dragone, Miuccio l’accommenzaie a
taccareiare.

A lo stisso tiempo ch’isso adacciava l’anemale, se sen-
tette la regina adacciare lo core e, vistose a male terme-
ne, s’addonaie de l’arrore suio, che s’aveva comprato a
denare ’n contante la morte; e, chiammato lo marito, le
disse chello che l’avevano pronostecato l’astrolache e
che da la morte de lo dragone penneva la vita soia e
commo dobetava che Miuccio avesse acciso lo dragone,
mentre essa se ne senteva sciuliare a poco a poco.

A la quale respose lo re: «Se tu sapive ca la vita de lo
dragone era pontella de la vita toia e radeca de li iuorne,
perché me ’nce faciste mannare Miuccio? chi te ’nce ha
corpa? tu t’hai fatto lo male, e tu te lo chiagne; tu hai
rutto lo gotto e tu lo paga!»

E la regina respose: «Non me credeva mai che no
smiuzillo avesse tanta arte e tanta forza de iettare a terra
n’animale che faceva poca stima de n’asserzeto e aveva
fatto penziero che ’nce lassasse li stracce. Ma pocca ag-
gio fatto lo cunto senza l’oste e la varca de li designe
mieie è iuta traverza, famme no piacere, si me vuoi bene,
comme so’ morta, de fare pigliare na spogna ’nfosa de lo
sango de sto dragone e ontareme tutte le stremità de la
perzona ’nanze de m’atterrare».

«Chesta è poca cosa a l’ammore che te porto», respo-

Letteratura italiana Einaudi

347

Giovan Battista Basile - Lo cunto de li cunti

se lo re, «e si non vasta lo sango de lo dragone ’nce met-
tarraggio lo mio pe darete sfazione!».

Volenno la regina rengraziarelo le scette lo spireto co
la parola, perché a lo stisso tiempo aveva Miuccio scom-
puto de fare tonnina de lo drago e, a pena venuto ’nante
lo re a darele nova de lo fatto, le commannaie che fosse
iuto pe lo sango de lo dragone.

Ma, curiuso lo re de vedere la prova fatta da le mano
de Miuccio, se l’abbiaie retomano e, mentre Miuccio
sceva la porta de lo palazzo, se le fece ’ncontra l’auciello
decennole: «Dove vaie?». E Miuccio respose: «Vao do-
ve me manna lo re, che facennome ire comme a navetto-
la non me lassa resistere n’ora». «A fare che?», disse
l’auciello. E Miuccio: «A pigliare lo sango de lo drago».
E l’auciello leprecaie: «Oh nigro te, ca sto sango de dra-
go sarrà sango de toro pe te, che te schiattarà ’n cuorpo
e co sto sango resorzetarà chella mala semmenta de tutte
le travaglie tuoie, pocca essa te va mettenno sempre a
nuove pericole perché ’nce lasse la vita. E lo re, che se fa
mettere la varda da na brutta scerpia, te manna comme a
iettariello ad arrisecare la perzona, ch’è puro sango suio,
ch’è puro vruoccolo de chella chianta! ma lo scuso, non
te conosce. Puro deverria l’affetto ’ntrinseco essere spio-
ne de sto parentato, azzò li servizie c’hai fatto a sto si-
gnore e lo guadagno ch’isso fa de cossì bello arede aves-
sero forza de farele trasire ’n grazia chella sfortunata de
Porziella mammata, c’oramaie so’ quattuordece anne
che stace atterrata viva drinto no soppigno, dove se ved-
de no tempio de bellezza fravecato drinto a no camma-
riello!».

Mentre cossì le deceva la fata, lo re, c’aveva sentuto
ogne cosa, se facette ’nante per sentire meglio lo fatto; e,
’ntiso ca Miuccio era figlio de Porziella restata prena
d’isso e ca Porziella era ancora viva drinto la cammara,
dette subeto ordene che fosse sfravecata e portata ’nante
ad isso. La quale comme la vedde chiù bella che mai pe

Letteratura italiana Einaudi

348

Giovan Battista Basile - Lo cunto de li cunti

lo buono covierno de l’auciello, abbracciatola co n’am-
more granne non se saziava de stregnere mo la mamma e
mo lo figlio, cercanno perduono a chella de lo malo trat-
tamiento che l’aveva fatto ed a chillo de li pericole a che
l’aveva puosto e, fattole subeto vestire dell’abete chiù
ricche de la regina morta, se la pigliaie pe mogliere.

E, saputo che tanto essa era campata e tanto lo figlio
era sciuto franco da tante pericole quanto l’auciello ave-
va l’una mantenuta de vitto e l’autro aiutato de consi-
glio, l’offerse lo stato e la vita. Lo quale disse non volere
autro premio de tante servizie che Miuccio pe marito; e,
cossì decenno, deventaie na bellissima giovane, la quale
co gusto granne de lo re e de Porziella fu data a Miuccio
pe mogliere. E tutto a no tiempo, mentre la regina mor-
ta fu iettata a no tumolo, la cocchia de li zite cogliettero
li contiente a tommola e, pe fare chiù granne le feste,
s’abbiaro a lo regno loro, dove erano aspettate co gran
desiderio, reconoscenno tutto sta bona fortuna da la fata
pe lo piacere che le fece Porziella, pocca a la fine de li fi-
ne

lo fare bene non se perde mai».

Letteratura italiana Einaudi

349

Giovan Battista Basile - Lo cunto de li cunti

LE TRE CORONE
TRATTENEMIENTO SESTO
DE LA IORNATA QUARTA

Marchetta è robbata da lo viento e portata a la casa de
n’orca, da la quale dapo’ varie accedente receputo no
boffettone se parte vestuta d’ommo e capeta ’n casa de
no re, dove ’nammoratose d’essa la regina e, sdegnata pe
non trovare cagno e scagno, l’accusa a lo marito de ten-
tata vregogna; e connannata ad essere ’mpesa, pe vertù
de n’aniello datole da l’orca è liberata, e, fatto morire
l’accosatrice, essa deventa regina.

Piacette ’n estremo lo cunto de Popa, e non ’nce fu ne-
sciuno che non sentesse gusto de la bona fortuna de Por-
ziella; ma non ’nce fu nesciuno che le ’midiasse sta sciorte
comprata co tante travaglie, pocca, p’arrivare a lo stato ria-
le, ’nce aveva lassato quase lo stato perzonale. Ma veden-
no Antonella che li guaie de Porziella avevano ’ntrovola-
to l’aneme de li principe, voze sollevare no poco li spirete
cossì  parlanno:  «La  verità,  signure,  sempre  assomma
comm’uoglio e la buscia è no fuoco che non pò stare na-
scuosto, anze è na scoppetta a la moderna, che accide chi
la spara, e non senza che se chiamma busciardo chi non è
fedele ne le parole, perché abruscia ed arde non sulo tutte
le vertù e li bene che porta drinto a lo pietto, ma la stessa
buscia dov’erano conservate, comme ve farraggio confessa-
re ne lo cunto che sentarrite.

Era na vota lo re de Valletescuosse, lo quale non po-
tenno avere figlie a tutte l’ore dovonca se retrovava de-
ceva: «O cielo, manname n’arede de lo stato, pe non las-
sare desolata la casa mia!». E fra l’autre vote che fece sto
stimmolo, trovannose drinto a no giardino e decenno ad
aute gride le stesse parole, sentette scire na voce da drin-
to a le frasche, la quale deceva:

Letteratura italiana Einaudi

350

Giovan Battista Basile - Lo cunto de li cunti

Re, che vuoi ’nante, figlia che te fuia
o figlio che te struia?

Lo re, confuso a sta proposta, non seppe resorvere
comme avesse da responnere e, facenno penziero de
consigliaresenne co li sapute de la corte, se ne iette sube-
to a le cammare soie, dove fatto chiammare li consiglie-
re, l’ordenaie che descorressero sopra sto fatto. Dove
chi respose che se doveva fare chiù cunto de lo ’nore che
de la vita; autro che se doveva stimmare chiù la vita,
comme a bene ’ntrinseco dove l’onore era cosa strinseca
e perzò da tenerese ’n manco priezzo; uno deceva che la
vita, essenno acqua che passa, poco ’mportava la spesa a
perderela e cossì le robbe, che so’ colonne de la vita po-
ste sopra la rota vitriola de la fortuna, ma l’onore, essen-
no cosa dorabile che lassa pedate de famma e segnale de
grolia, se deve tenere ’n gelosia e starene cuocolo; n’au-
tro argomentava che la vita, pe la quale se conserva la
spezie e la robba, pe la quale se mantene la grannezza de
la casa, se deve tenere chiù cara de lo ’nore, ped essere
l’onore opinione pe ragione de la virtù e che lo perdere
na figlia pe corpa de la fortuna e non per propio defietto
non pregiodecava la virtù de no patre e non portava lor-
dizia a lo ’nore de na casa.

Ma sopratutto ’nce foro arcune autre che concrusero
che lo ’nore no consisteva a le pettole de na femmena,
otre  che  comm’a  prencepe  iusto  deveva  mirare  chiù
priesto a lo beneficio commune c’a lo ’nteresse partico-
lare,  e  che  na  femmena  foieticcia  faceva  no  poco  de
scuorno schitto a la casa de lo patre, ma no figlio tristo
metteva a fuoco e la casa propia e tutto lo regno e perzò,
mentre desiderava figlie, e l’erano propuoste sti dui par-
tite, cercasse la femmena, ca non metteva a pericolo la
vita e lo stato.

Chisto parere piaciuto a lo re, tornaie a lo giardino e,
gridato de nuovo comme soleva e sentuto la stessa voce,

Letteratura italiana Einaudi

351

Giovan Battista Basile - Lo cunto de li cunti

rispose: «Femmena, femmena». E tornato a la casa, la
sera – quanno lo Sole ’nmita l’ore de lo iuorno a piglia-
rese na vista de li scuccemucce de l’Antipode – corcato-
se co la mogliere ’n capo de nove mise n’appe na bella fi-
gliola,  c’a  lo  medesemo  tiempo  la  fece  serrare  a  no
palazzo forte e co bone guardie, pe no lassare, da lo can-
to suio, tutte le delegenzie possibile che potessero rem-
mediare a lo tristo ’nfruscio de la figlia e, fattola allevare
co tutte le vertù che stanno bone a na razza de re, com-
me fu bella granne trattaie de maritarela con lo re de
Pierdesinno.

E, concruso lo matremmonio, cacciannola da chella
casa, da dove non era sciuta mai, pe mannarela a lo ma-
rito, venne tale ventalorio che pigliatola pesole non se
vedde chiù, ma, portatola no piezzo pe l’aiero, la venne
a lassare ’nanze la casa de n’orca, ch’era drinto a no vo-
sco, lo quale aveva sbannuto lo Sole comm’a ’mpestato
perché accise Pitone ’nfietto.

Dove, trovato na vecchiarella che l’orca aveva lassato
’n guardia de le robbe soie, le disse: «Oh ’mara la vita
toia e dove hai puosto lo pede? negrecata te, se vene ar-
rivanno l’orca patrona de sta casa, ca non pregiarria pe
tre tornise lo cuoiero tuio, ca non se pasce d’autro che
de carne omana e tanto ’nce sta secura la vita mia quan-
to la necessità de lo servizio mio la retene e sto nigro
scuorzo chino de sincope, d’antecore, de flate e de are-
nelle è schifato da le sanne soie. Ma sai che vuoi fare?
eccote le chiave de la casa: trasetenne drinto, arresedia
le cammare e polizza ogne cosa e, comme vene l’orca,
nascunnete che non te vea, ca io non te farraggio manca-
re da vivere. Tra tanto, chi sa? lo cielo aiuta, lo tiempo
pò portare gran cose. Vasta: agge iodizio e pacienzia, ca
passe ogne gorfo e supere ogne tempesta».

Marchetta, che cossì se chiammava la figliola, facenno
de le necessità vertù se pigliaie la chiave e trasuta a la
cammara de l’orca, dato la primma cosa de mano a na

Letteratura italiana Einaudi

352

Giovan Battista Basile - Lo cunto de li cunti

scopa fece la casa cossì netta che ’nce potive magnare li
maccarune. Pigliato po’ na cotena de lardo scergaie de
manera le casce de nuce e le fece accossì lustre che te
’nce specchiave; e, fatto lo lietto, comme sentette venire
l’orca se mese drinto a na votte dove era stato lo grano.
L’orca, che trovaie sta cosa ’nsoleta, appe no gusto
granne e, chiammato la vecchia, le disse: «Chi have fatto
sto bello arresidio?». E la vecchia responnenno ch’era
stata essa, leprecaie: «Chi te fa chello che fare non sole,
o t’ha gabbato o gabbare te vole! veramente puoi mette-
re lo spruoccolo a lo pertuso, avenno fatto na cosa ’nso-
leta e mierete la menestra grassa».

Cossì decenno magnaie e, tornata a scire, trovaie leva-
te tutte le folinie de li trave, scergata tutta la ramma ed
appesa tanto bella a lo muro e fatto no scaudatiello a
tutte li panne lurde, che sentennone no piacere da stor-
dire benedecette mille vote la vecchia, decennole: «Lo
cielo te pozza ’mprofecare sempre, madamma Pentarosa
mia, che puozze sempre arregnare ed ire ’nante, pocca
me ralliegre lo core co sti belle arresidie, facennome tro-
vare na casa da pipata e no lietto da zita».

La vecchia co ssa bona opinione guadagnata se ne ie-
va ’n ziecolo e refonneva sempre buone voccune a Mar-
chetta, ’nfocennola comme a capone ’mpastato. E, tor-
nanno a scire l’orca, la vecchia disse a Marchetta: «Stà
zitto, ca volimmo arrivare sto zuoppo e tentare la fortu-
na toia. Perzò fa quarche bella cosa de mano toia, che
dia a l’omore de l’orca, e s’essa iorasse le sette celeste no
le credere ma se pe sciorte iura le tre corune soie e tu
lassate vedere, ca la cosa te resce colata a pilo e cono-
scerraie ca lo consiglio mio è stato de mamma».

’Ntiso chesto Marchetta scannaie na bella papara e
delle stremità ne fece no bello spezzato e, ’mbottonatala
bona de lardo arechiato ed aglie, la mese a no spito; e,
fatto quatto strangolaprievete a lo culo de lo canistro, le

Letteratura italiana Einaudi

353

Giovan Battista Basile - Lo cunto de li cunti

fece trovare na tavola tutta shioriata de rose e frunne de
cetrangola.

Venuta l’orca e trovato st’apparicchio, appe a scire da
li panne e, chiammato la vecchia, le disse: «Chi ha fatto
sto buono servizio?». «Magna», respose la vecchia, «e
non cercare autro, vasta ca hai chi te serva e te dia sfa-
zione».  L’orca,  magnanno  e  scennendole  sti  buone
muorze fi’ a l’ossa pezzelle, commenzaie a dicere: «Io iu-
ro pe le tre parole de Napole ca si sapesse chi è stato lo
cuoco io le vorria dare le visole meie»; po’ secotaie: «Io
iuro pe tre arche e tre frezze ca si lo conosco lo voglio
tenere drinto a sto core; io iuro pe le tre cannele che s’al-
lummano quanno se fa no strommiento de notte; pe tre
testimmonie che fanno essere ’mpiso n’ommo; pe li tre
parme de funa che danno vota a lo ’mpiso; pe tre cose
che cacciano l’ommo da la casa, fieto, fummo e femme-
na marvasa; pe tre cose che la casa strude, zeppole, pane
caudo e maccarune; pe tre femmene e na papara, che
fanno no mercato; pe le tre effe de lo pesce, fritto, frid-
do e futo; pe le tre cantature princepale de Napole, Gio.
della Carriola, Compa’ Iunno e lo Re de la Museca; pe le
tre esse c’abbesognano a no ’nammorato, sulo, solliceto
e secreto; pe le tre cose c’abbesognano a no mercante,
credito, armo e ventura; pe le tre sciorte de perzune che
se tene la pottana, smargiasse, belle giuvane e corrive; pe
le tre cose ’mportante a lo mariuolo, uocchie ad allom-
mare, granfe ad azzimmare, pede ad affuffare; pe tre co-
se c’arroinano la gioventù, iuoco, femmene e taverne; pe
tre virtù principale de lo sbirro, abbista, secuta ed affer-
ra; pe tre cose utele a lo cortisciano, fegnemiento, flem-
ma e sciorte; pe tre cose che vole avere lo roffiano, gran
core, assai chiacchiare e poca vergogna; pe le tre cose
ch’osserva lo miedeco, lo puzo, la facce e lo cantaro»,
ma poteva dicere da oie a craie, ca Marchetta, che steva
co lo vizio, non pipitava.

Ma, sentenno all’utemo dire: «Pe le tre corone meie,

Letteratura italiana Einaudi

354

Giovan Battista Basile - Lo cunto de li cunti

che s’io saccio chi è stata la bona massara, che m’ha fat-
to tante belle servizie, io le voglio fare tante belle carizze
e bruoccole che non se lo porria ’magenare», essa scette
fora e disse: «Eccome!». E l’orca, vedendola, respose:
«Haime no cauce, hai saputo chiù de me! l’hai fatta da
mastro e t’hai sparagnato na bella ’nfornata drinto a sto
cuorpo. Ma, pocca hai saputo fare tanto e m’hai dato
gusto, io te voglio tenere chiù che figlia: perzò eccote le
chiave de le cammare e singhe domene e domenanzio.
Sulo me reservo na cosa: che non vuoglie aprire ’n cunto
nesciuno l’utema cammara, dove va bona sta chiave, che
me farrisse saglire buono la mostarda a lo naso ed attien-
ne a servire che, viata te, ch’io te ’mprometto, pe le tre
corone meie, de te maritare ricca ricca». Marchetta, va-
sannole le mano de tanta grazia, promesse de servirela
chiù de schiava.

Ma, partuta l’orca, se sentie tillicare grannemente la
curiosità de vedere che ’nce fosse drinto a chella cam-
mara proibeta, ed, apertola, ’nce trovaie tre figliole, ve-
stute tutte d’oro, sedute a tre segge a l’imperiale, che pa-
revano che dormessero. Erano cheste tutte figlie de la
fata ’ncantate da la matre perché sapeva c’avevano da
passare no gran pericolo si no le veneva a scetare na fi-
glia de re e perzò l’aveva ’chiuse là drinto, pe levarele da
lo riseco che le ammenacciavano le stelle.

Ora, trasuto là drinto Marchetta, a lo remmore che
fece co li piede chelle se resentettero, comme se scetas-
sero, e le cercaro da magnare. Ed essa pigliato subito tre
ova ped uno e fattole cocere sotto la cennere, ce le dette.
Le quale comm’appero pigliato spireto vozero scire a pi-
gliare aiero fore la sala; tra lo quale tiempo arrivato l’or-
ca ebbe tanto desgusto che schiaffaie no boffettone a
Marchetta, la quale se ne pigliaie tanto affrunto c’a la
medesema ora cercaie lecienzia all’orca de se partire pe
ire sperta e demerta pe lo munno, cercanno la sciorte
soia.

Letteratura italiana Einaudi

355

Giovan Battista Basile - Lo cunto de li cunti

Pe quanto cercaie l’orca d’accordarela de belle paro-
le,  decenno  c’aveva  abborlato  e  ca  no  lo  voleva  fare
chiù, non fu possibile a levarela de pede, tanto che fu
costretta a lasciarela partire, dannole n’aniello – e de-
cennole che lo portasse co la preta dintro la mano e non
ce tenesse mente mai, si non quanno, trovannose a gran
pericolo, sentesse lo nomme suio leprecare da l’Ecco –
e, otra a chesto no bello vestito d’ommo, che le cercaie
Marchetta.

La quale, cossì vestuta, se mese ’n camino e, arrevata
a no vosco dove ieva a fare legna la Notte pe scarfarese
da la ielata passata, scontraie no re che ieva a la caccia,
lo quale, visto sto bello fegliulo (che cossì pareva), l’ad-
demannaie da dove veneva e che ieva facenno. La quale
respose ch’era figlio de no mercante, lo quale essenno
morta la mamma, pe li strazie de la matreia se n’era foiu-
to.

Lo re, piacennole la prontezza e lo buono termene de
Marchetta, se lo pigliaie pe paggio e, portatolo a lo pa-
lazzo suio, la regina lo vedde a pena che se sentette da
na mena de grazie mannare pell’aiero tutte le voglie soie
e, si be’ cercaie pe na mano de iuorne, parte pe paura
parte pe soperbia, che fu sempre ’ncrastata co la bellez-
za, de dessemolare la shiamma e de sfarzare le punture
d’ammore sotto la coda de lo desiderio, tutta vota essen-
no corta de carcagne non potte stare sauda a l’incuntre
de le sfrenate voglie. E perzò chiammatose no iuorno da
parte Marchetta l’accomenzaie a scommogliare le pene
soie e a direle quanto sopruosso d’affanno l’era puosto
’n cuollo da che aveva visto le bellezze soie, che si non se
resorveva de darele l’acqua a lo territorio de li desiderie
suoie sarria seccata senz’autro co la speranza la vita.
Laudaie da na parte le bellezzetudene cose de la faccie
soia, mettennole ’nanze a l’uocchie ca sarria cosa de ma-
le scolaro ne la scola d’Ammore a fare no scacamarrone
de  crodeletate  dintro  a  no  livro  de  tante  grazie  e  ca

Letteratura italiana Einaudi

356

Giovan Battista Basile - Lo cunto de li cunti

n’averria avuto no buono cavallo de pentemiento. A le
laude agghionze li prieghe, sconciurannolo pe tutte le
sette celeste che non volesse vedere drinto na carcara de
sospire e ’miezo no pantano de lagreme una che teneva
pe ’nsegna a la poteca de li penziere la bella ’magine
soia. Appriesso secotaro l’afferte, promettennole de pa-
gare ogne dito de gusto a parme de beneficio e de tenere
apierto lo funnaco de la gratetutene ad ogne piacere de
cossì bello accunto. Le recordaie finalemente ca essa era
regina e, mentre era già trasuta ’m barca, isso no la deve-
va lassare ’miezo a sto gorfo senza quarche soccurzo,
perché sarria data a scuoglio co danno suio.

Marchetta, sentuto sti vruoccole e filatielle, ste prom-
messe e menacce, ste faccelavate e levate de cappa, aver-
ria voluto dicere ca ped aprire la porta a le contentezze
soie le mancava la chiave, averria voluto spalefecare ca
pe darele chella pace che desiderava non era Mercurio,
che portasse lo caduceo; ma, non volenno smascararese,
le respose che non se poteva dare a credere che avesse
voluto  fare  le  fusa  storte  a  no  re  de  tanto  miereto
comm’a lo marito; ma puro, quanno essa avesse puosto
da parte la repotazione de la casa soia, isso non poteva
né voleva fare sto tuorto a no patrone che tanto l’amava.
La regina, sentuto sta primma repreca a la ’ntimazio-
ne de le voglie soie, le disse: «Ora susso, penzace buono
e sorchia deritto, ca le pare meie quanno pregano tanno
commannano e quanno se ’ngenocchiano tanno mette-
no lo cauce ’n canna! perzò fa buono li cunte tuoie e vi-
de commo te pò rescire sta mercanzia! vasta e sufficit,
ch’io co direte na cosa schitto me parto ed è che quanno
na femmena de la qualità mia resta scornata, procura co
lo sango di chi l’affese levare la magriata da la facce
soia». E, cossì decenno, co na gronna da torcere le vo-
taie le spalle, restanno la povera Marchetta confosa e ie-
lata.

Ma, continuato pe na mano de iuorne la regina de da-

Letteratura italiana Einaudi

357

Giovan Battista Basile - Lo cunto de li cunti

re assaute a sta bella fortezza e vedenno a la fine ca fati-
cava ’m pierdeto, stentava a lo viento e sodava macola
iettanno le parole a lo viento e li sospire ’m bacanto, mu-
taie registro, cagnanno l’ammore ’n odio e la voglia de
gaudere la cosa amata ’n desederio de vennetta. Pe la
quale cosa, fegnenno le lacreme ’m ponta all’uocchie, se
ne iette a lo marito decennole: «Chi ’nce l’avesse ditto,
marito mio, de ’nce crescere lo serpe a la maneca? chi se
l’avesse ’magenato mai che no smiuzo sciauratiello aves-
se avuto tanto armo? ma tutto ’nce lo corpa li troppo
cassesie che tu l’hai fatto: a lo villano si l’è dato lo dito se
piglia la mano! ’nsomma tutte volimmo pisciare all’auri-
nale; ma si tu no le dai lo castico che mereta, me ne iar-
raggio a la casa de patremo e non voglio chiù né vedere
né sentirete nommenare!». «Che cosa t’ha fatto?», re-
spose lo re. E la regina leprecaie: «Cosa de no lippolo!
voleva lo forfantiello essere esattore de lo debeto matre-
moniale c’aggio co tico e, senza nullo respetto senza nul-
lo timore senza nulla vregogna, have avuto facce de ve-
nireme ’nanze e lengua de cercareme lo passo libero pe
lo territorio dove hai tu lo semmenato de lo ’nore».

Lo re, sentenno sto fatto, senza cercare autre testemo-
nie pe no pregiodecare a la fede e a la autoretate de la
mogliere, lo fece subeto acciaffare da li tammare e cau-
do caudo, senza darele termene de defensiune, lo con-
nennaie a vedere quanto portava ’n canna la statela de lo
boia.

La quale, portata de pesole a lo luoco de lo sopprizio,
essa che non sapeva che l’era socciesso né canosceva
d’avere fatto male, commenzaie a gridare: «O cielo e
c’aggio fatto io, che meritasse le funerale de sto nigro
cuollo ’nanze l’assequie de sto scuro cuorpo? chi me
l’avesse ditto senz’assentareme la chiazza sotto la vanne-
ra de mariuole e de marranchine trasire de guardia a sto
palazzo de Morte co tre passe de miccio a lo cannaruoz-
zo?  ohimè,  chi  me  conzola  a  sto  stremo  passo?  chi

Letteratura italiana Einaudi

358

Giovan Battista Basile - Lo cunto de li cunti

m’aiuta a tanto pericolo? chi mi libera da sta forca?».
Orca respose l’Ecco e Marchetta, che se sentette respon-
nere de sta manera, se allecordaie de l’aniello che porta-
va a lo dito e de le parole che le disse l’orca quanno par-
tette e, dato d’uocchie a la preta che no aveva mirato
ancora, ecco se sentie tre vote na voce pell’aiero: «Lassa-
tela ire, ch’è femmena!».

La quale fu cossì terribele che non ce restaie né ac-
ciaffature né zaffaranaro a lo cuoco de la iostizia e lo re,
sentuto ste parole che fecero tremmare lo palazzo da le
pedamenta, fece venire Marchetta a la presenzia soia e,
dittole che dicesse lo vero, chi fosse e comm’era capeta-
ta a chille paise. Essa, sforzata da la necessità, contaie
tutto lo socciesso de la vita soia, commo nascette, com-
mo fu chiusa dintro a chillo palazzo, commo fu arrobata
da lo viento, commo capitaie a la casa dell’orca, commo
se voze partire, chello che le disse e le dette, chello che
passaie co la regina e commo, non sapenno in che avesse
fatto errore, s’è vista a pericolo de vocare co li piede a la
galera de tre legna.

Lo re, sentuto sta storia e confrontatola co chello che
n’aveva trascurzo na vota co lo re de Valletescuosse am-
mico suio, recanoscette Marchetta pe chillo che era e ca-
noscette ’nsiemme la malignetate de la mogliere, che
l’aveva puosto sta mala ’nfamma. Pe la quale cosa com-
mannato che fosse subeto iettata co na mazzara a maro,
mannanno a commitare lo patre e la mamma de Mar-
chetta se la pigliaie pe mogliere, la quale facette chiara
prova che

a barca disperata
dio le retrova porto».

Letteratura italiana Einaudi

359

Giovan Battista Basile - Lo cunto de li cunti

LE DOIE PIZZELLE
TRATTENEMIENTO SETTIMO
DE LA IORNATA QUARTA

Marziella, pe mostrarese cortese co na vecchia, have
la fatazione, ma la zia, ’mediosa de la bona fortuna soia,
la ietta a maro, dove na serena la tene gran tiempo ’nca-
tenata; ma, liberata da lo frate, deventa regina e la zia
porta la pena de lo errore suio.

Averriano securamente ditto li princepe ca sto cunto de
Antonella passava vattaglia de quante se n’erano contate,
si n’era pe levare d’anemo Ciulla, la quale, avenno posta
la lanza de la lengua a resta, dette a l’aniello de lo gusto
de Tadeo e de la mogliere de la manera che secota: «Sem-
pre aggio sentuto dicere: chi fa piacere ne trova, la campa-
na de Manfredonia dice damme e dotte; chi non mette
l’esca de la cortesia all’amo dell’affrezzione non piglia mai
pesce de beneficio; e volitene vedere lo costrutto, sentite
sto cunto e po’ derrite si sempre perdette chiù l’avaro che
lo liberale.

Ora, dice ch’era na vota doie sore carnale, Luceta e
Troccola, che avevano doie figlie femmene, Marziella e
Puccia. Era Marziella cossì bella de facce commo bella
de core, commo, a lo contrario, lo core e la caira de Puc-
cia facevano, pe na stessa regola, facce de gliannola e co-
re de pestelenzia: ma la zita arresemegliava a li pariente,
perché Troccola, la mamma, era n’Arpia drinto e fora
correggia.

Ora soccesse c’avenno Luceta da scaudare quatto pa-
stenache pe le friere co la sauza verde, disse a la figlia:
«Marziella mia, và, bene mio, a la fontana e pigliame na
lancella d’acqua». «De bona voglia, mamma mia», re-
spose la figlia, «ma, si me vuoi bene, dammi na pizzella,
ca me la voglio magnare a chell’acqua fresca». «Volen-
tiere», disse la mamma e, da dintro no panaro che pen-

Letteratura italiana Einaudi

360

Giovan Battista Basile - Lo cunto de li cunti

neva a n’ancino pigliaie na bella pizzella, che lo iuorno
’nante avea fatto lo furno de pane, e la dette a Marziella,
la quale, puostose la lancella ’n capo sopra no treceniel-
lo, se ne iette a la fontana, la quale comm’a ciarlatano,
’ncoppa a no banco de preta marmora a la museca de
n’acqua cascaticcia, venneva secrete pe cacciare la sete.
Dove, stanno a ’nchire la lancella, arrivaie na vecchia
che, sopra lo parco de no gruosso scartiello rapresentava
la tragedia de lo Tiempo, la quale, vedenno chella bella
pizza che tanno ’nce voleva Marziella dare de muorzo, le
disse: «Bella figliola mia, se lo cielo te manne buona ven-
tura, damme no poco de ssa pizza». Marziella, che puz-
zava de regina, le disse: «Eccotella tutta, magna femme-
na  mia,  e  me  despiace  ca  non  è  de  zuccaro  ed
ammendole, ca puro te la darria co tutto lo core».

Visto la vecchia l’amorosanza de Marziella, le disse:
«Và, che te pozza ’mprofecare sempre lo cielo de sto
buono ammore che m’hai mostrato! e prego tutte le stel-
le che puozz’essere sempre felice e contenta, che quan-
no shiate t’escano rose e gesommine da la vocca, quanno
te piettene cadano sempre perne e granatelle da ssa capo
e quanno miette lo pede ’n terra aggiano da sguigliare
giglie e viole».

La figliola, rengraziannola, tornaie a la casa, dove co-
cinato c’appe la mamma, dettero sodesfazione a lo cuor-
po  de  lo  debeto  naturale.  E,  passato  chillo  iuorno  –
comme l’autra matina a lo mercato de li campe celeste
fece mostra lo Sole de le mercanzie de luce che portava
dall’Oriente – Marziella volennose pettenare la capo se
vedde cadere ’n sino na chioppeta de perne e granatelle,
che, chiammato co n’allegrezza granne la mamma, le
mesero dintro a no cuofano; e, essenno iuta Luceta a
smautirene na gran parte a no bancherotto ammico suio,
venne arrivanno Troccola a vedere la sore e, trovato
Marziella tutta ammassariata e affacennata sopra a chel-

Letteratura italiana Einaudi

361

Giovan Battista Basile - Lo cunto de li cunti

le perne, domannaie commo, quanno e dove l’avesse
avute.

Ma la figliola, che non sapeva ’ntrovolare l’acqua, e
non aveva fuorze ’ntiso chello proverbio non fare quanto
puoi, non magnare quanto vuoi, non spennere quanto hai,
né dire quanto sai, contaie tutto lo negozio a la zia, la
quale,  non  curannose  d’aspettare  la  sore,  le  parze
ogn’ora mill’anne de tornare a la casa e, dato na pezzella
a la figlia, la mannaie ped acqua a la fontana.

Dove, trovato la stessa vecchia e demmannatole no
poco de pizza, essa, ch’era na bella mosogna, le respose:
«Non aveva che fare autro che dare la pizza a tene! che
m’avive ’mprenato l’aseno, che te voleva dare la robba
mia? và, ca so’ chiù vecino li diente che li pariente!». E,
cossì decenno, se ’norcaie ’n quatto muorze la pizza, fa-
cenno cannaola a la vecchia. La quale, quanno ne vedde
sciso l’utemo muorzo e sepelluta co la pizza la speranza
soia, tutta arraggiata le disse: «Và, che quanno shiate
pozze fare scumma comme a mula de miedeco, quanno
te piettene te pozzano cadere da la capo a montune li
piccenache e dovonca miette lo pede ’n terra pozzano
schiudere fielice e tutomaglie!».

Pigliata l’acqua Puccia e tornata a la casa, la mamma
non vedde l’ora de pettenarela e, postase na bella tova-
glia ’n zino, ’nce mese la capo de la figlia e commenzan-
no a pettenare eccote cadere na lava d’animale alchemi-
ste, che fermano l’argiento vivo; la quale cosa vedenno
la mamma a la neve de la ’midia agghionze lo fuoco de la
collera, che iettava shiamma e fummo pe naso e pe boc-
ca.

Ora, passato quarche tiempo, trovatose Ciommo, fra-
te de Marziella, a la corte de lo re de Chiunzo e, descor-
rennose de la bellezza de varie femmene, isso, senz’esse-
re chiammato, se mese ’nante, decenno che tutte le belle
potevano ire a votare ossa a lo Ponte, dove fosse com-
parza la sore, la quale, otra le bellezze de li miembre,

Letteratura italiana Einaudi

362

Giovan Battista Basile - Lo cunto de li cunti

che facevano contrapunto sopra lo cantofermo de na
bell’arma, aveva de chiù chella virtù ne li capille, ne la
vocca e ne li piede, che le dette la fata. Lo re, che sentet-
te sti vante, disse a Ciommo che la facesse venire, che, si
la  trovava  tale  quale  la  metteva  ’mperecuoccolo,  se
l’averria pigliata pe mogliere.

Ciommo, che no le parze chesta accasione da perde-
re, mannaie subeto corriero a posta a la mamma, con-
tannole sto fatto e pregannola a veniresenne subeto co la
figlia pe no le fare perdere sta bona ventura. Luceta, che
se trovava assai male, raccomannanno la pecora a lo lu-
po pregaie la sore che le facesse piacere d’accompagnare
Marziella pe fi’ a la corte de Chiunzo, pe la tale e tale co-
sa. Troccola, vedenno ca lo negozio le ieva ’nchienno pe
le mano, promise a la sore de portarele sana e sarva la fi-
glia ’m potere de lo fratiello e, ’mbarcatose co Marziella
e co Puccia drinto na varca, comme fu a miezo maro
mentre li marinare dormevano, la iettaie drinto l’acqua,
dove, mentre steva pe fare lo papariello, venne na bellis-
sima serena, e, pigliannola ’m braccio, se la portaie.

Ora, arrivata Troccola a Chiunzo e recevuta Puccia
da Ciommo comme si fosse stata Marziella, che per la
longhezza de tiempo che no l’aveva vista l’aveva scano-
sciuta, la portaie subeto ’nante a lo re, lo quale facenno-
le pettenare la capo commenzaro a chiovere chille ani-
male cossì nemice de lo vero che sempre offenneno li
testimonie e, puostole mente ’n facce, vedde che, pe la
fatica de lo cammino reshiatanno fore de muodo, aveva
fatto na ’nsaponata a la vocca che pareva varchera de
panne e, vasciato l’uocchie a terra, miraie no prato d’er-
ve fetiente, che le venne stommaco a vederele.

Pe la quale cosa, cacciato Puccia e la mamma, man-
naie pe despietto Ciommo a guardare le papare de la
corte. Lo quale, desperato pe sto negozio, non sapenno
che l’era socciesso, portava le papare ’n campagna e, las-
sannole ire a boglia loro pe la marina, isso se retirava

Letteratura italiana Einaudi

363

Giovan Battista Basile - Lo cunto de li cunti

drinto na pagliara, dove, pe fi’ a la sera quando era tiem-
po de retirarese, chiagneva la sciorte soia.

Ma, le papare scorrenno pe lo lito, sceva Porziella da
drinto l’acque e le cevava de pasta riale e abbeverava
d’acquarosa, tanto che le papare erano fatte quanto no
crastato l’uno, che non ’nce vedevano e, quanno la sera
arrivavano a n’orteciello che responneva sotto la finestra
de lo re, commenzavano a cantare:

Pire pire pire,
assai bello è lo sole co la luna,
assai chiù bella è chi coverna a nui.

Lo re, sentenno ogne sera sta museca paparesca, se fe-
ce chiammare Ciommo e voze sapere dove e comme e
de che cosa pasceva le papare soie. E Ciommo le disse:
«Autro no le faccio magnare che l’erva fresca de la cam-
pagna». E lo re, che non le ieva a suono sta resposta, le
mannaie no servetore fidato retomano, perché occhiasse
mente dove portava le papare. Lo quale, secotanno le
pedate soie, lo vedde trasire a lo pagliaro e lassare le pa-
pare sole, che, abbiatose verzo la marina, arrivate che fo-
ro scette Marziella da lo maro, che non creo che cossì
bella scesse dall’onne la mamma de chillo Cecato che,
comme disse chillo poeta, non vole autra lemosena che
di chianto. La quale cosa visto lo servitore de lo re, tutto
spantato e fore de se stesso, corze al patrone, contanno-
le lo bello spettacolo c’aveva visto ’miezo a la scena de la
marina.

La curiosità de lo re, sbauzata da le parole de st’om-
mo, le mosse desederio de ire ’m perzona a vedere sta
bella vista; e la matina – quanno lo gallo, capopuopolo
dell’aucielle, le solleva tutte ad armare le vive contro la
Notte – essenno iuto Ciommo co le papare a lo luoco so-
leto, isso, non perdendolo mai de vista le iette appriesso
e, arrivate le papare a lo maro senza Ciommo, ch’era re-

Letteratura italiana Einaudi

364

Giovan Battista Basile - Lo cunto de li cunti

stato a lo luoco de sempre, vedde scire Marziella, che,
dato a magnare na spasa de pastetelle a le papare e fatto-
le bevere a na caudarella d’acquarosa, se sedette ’ncop-
pa a na preta a pettenarese li capille, da li quale cadeva-
no a branca a branca le perne e granatelle e ’ntanto da la
vocca le sceva na nugola de shiure e sotta li piede suoie
s’era fatto no trappito soriano de gigli e viole.

La quale cosa visto lo re, fece chiammare Ciommo e,
mostrannole Marziella, le disse si canosceva chella bella
figliola e Ciommo, reconosciutala, corze ad abbracciare-
la e, ’m presenzia de lo re, sentette tutto lo trademiento
fattole da Troccola e comme la ’midia de chella brutta
pesta aveva arredutto sto bello fuoco d’ammore ad abi-
tare drinto l’acqua de lo maro.

Non se pò dire lo gusto che sentette lo re de sta bella
gioia acquistata e, votatose a lo frate, disse c’aveva gran
ragione de laudarela tanto e ca trovava dui tierze e chiù
de chello che ne l’aveva contato e perzò la stimava chiù
ca degna de l’essere mogliere, quanno essa se contentas-
se de recevere lo scettro de lo regno suio.

«Oh che lo volesse lo Sole Lione!», respose Marziella,
«e potesse venire a servirete pe vaiassa de la corona toia!
ma non vide sta catena d’oro, che tengo a lo pede, co la
quale me tene presone la maga? e quanno piglio troppo
d’aiero e me trattengo assaie a sta marina, essa me tira
drinto, tenennome co na ricca servetù ’ncatenata d’oro».
«Che remmedio ’nce sarria», disse lo re, «a levarete da le
granfe de sta serena?». «Lo remmedio sarria», respose
Marziella, «a secare co na limma sorda sta catena e sbi-
gnaremella». «Aspettame crai matino», leprecaie lo re,
«ca me ne vengo co lo negozio lesto e me te porto a la
casa, dove sarraie l’uocchio deritto mio, la popella de lo
core mio e la visciola de st’arma».

E, datose lo caparro de l’ammore loro co na toccata
de manzolla, essa se ne iette pe drinto l’acqua ed isso pe
drinto a lo fuoco, e fuoco tale che non appe n’ora de re-

Letteratura italiana Einaudi

365

Giovan Battista Basile - Lo cunto de li cunti

puoso tutto lo iuorno; e, comme scette la negra cargium-
ma de la Notte a fare tubba catubba co le stelle, non
chiudenno mai uocchie iette romenanno co le masche
de la memoria le bellezze de Marziella, descorrenno co
lo penziero ’ntuorno a le maraveglie de li capille, a li mi-
racole de la vocca e a li stupure de lo pede e, toccanno
l’oro de le grazie soie a la preta paragone de lo iodizio, le
trovava de ventiquattro carate; ma desgraziava la Notte,
che tardasse tanto a ’nzoperare da li racamme che fa de
stelle, e iastemmava lo Sole che non arrivasse priesto co
lo carruggio de luce ped arrecchire la casa soia de lo be-
ne che desiderava, pe portare a le cammare soie na me-
nera d’oro che ietta perne, na quaquiglia de perne che
ietta shiure.

Ma, ’ntanto che ieva pe maro penzanno a chella che
steva a maro, ecco li guastature de lo Sole, che schianaro
lo cammino pe dove doveva passare co l’asserceto de li
ragge e, vestutose, lo re s’abbiaie co Ciommo a la mari-
na, dove trovato Marziella co la limma che avevano por-
tato lo re secaie de mano propia la catena da lo pede de
la cosa amata, ma se ne fravecaie n’autra chiù forte a lo
core e, postase ’n groppa chella che le craaccava lo core,
toccaie a la vota de lo palazzo riale, dove trovaie, ped or-
dene de lo re, tutte le belle femmene de lo paiese che la
recevettero e ’norarono comm’a patrona loro.

E ’nguadiatosella co na festa granne, tra tante vutte
che s’ardèro pe lommenaria, voze che ’nce fosse ’ncruso
pe carratiello la perzona de Troccola, azzò pagasse lo
’nganno ch’aveva fatto a Marziella. E mannato a chiam-
mare Luceta, dette ad essa ed a Ciommo da vivere da si-
gnure; e Puccia, cacciata da chillo regno, iette sempre
pezzenno e pe n’avere semmenato no poccorillo de piz-
za appe sempre carestia de pane: essenno volontà de lo
cielo che

chi non ha pietà, pietà non trova».

Letteratura italiana Einaudi

366

Giovan Battista Basile - Lo cunto de li cunti

LI SETTE PALOMMIELLE
TRATTENEMIENTO OTTAVO
DE LA IORNATA QUARTA

Sette fratielle parteno da la casa loro perché la mam-
ma non faceva na figlia femmena; alla fine fattone una,
mentre aspettano la nova e lo signale la mammana fa er-
rore a li signe, pe la quale cosa vanno spierte; cresce la
sore, le cerca, le trova e dapo’ varie socciesse tornano
ricche a la casa.

Lo cunto de le doi pizzelle fu veramente pizza chiena
che dette a lo gusto de tutte, c’ancora se ne liccano le deta;
ma, essennose posta ’n conzetto Paola de contare lo suio,
fu lo commannamiento de lo prencepe uocchio de lupo
che levaie a tutte la parola, ed essa cossì commenzaie a
parlare: «Chi fa piacere sempre ne trova; lo beneficio è
vorpara de l’amecizie e crocco de l’ammore; chi non sem-
mena non recoglie, sì comme ve n’ha dato n’antepasto
d’assempio Ciulla e io ve ne darraggio no sopratavola, si
v’allecordarrite ca Cato disse: Parla poco a lo commito. E
però siateme cortese de no poco d’arecchie, cossì lo cielo
ve cresca sempre l’aurecchie pe sentire cose de sfazione e
de gusto.

Era na vota, a lo paiese d’Arzano, na bona femmena,
la quale ogne anno scarrecava no figlio mascolo, tanto
che erano arrivate a sette, che vedive na scerenga de lo
dio Pane a sette canne una chiù granne dell’autra. Li
quale, avenno mutato le primme arecchie, dissero a Ian-
netella la mamma, che era n’auta vota prena: «Sacce,
mamma mia, ca si tu dopo tante figlie mascole non fai na
femmena, nui simmo propio resolute de lassare sta casa
e ire pe sso munno comm’a li figlie de le merole, spierte
e demierte».

La mamma, che sentette sto male annunzio, pregava
lo cielo che avesse spogliato li figlie de sto desiderio e le-

Letteratura italiana Einaudi

367

Giovan Battista Basile - Lo cunto de li cunti

vata essa de perdere sette gioie comme erano li figlie. Et,
essendo oramai l’ora de lo partoro, li figlie dissero a Ian-
netella: «Nui ce retirammo ’ncoppa a chella tempa, o ri-
pa, che ce sta faccefronte: si fai mascolo miette no cala-
maro e na penna ’ncoppa la finestra e si fai femmena
miettece na cocchiara e na conocchia, perché se vedar-
rimmo signale de femmena ’nce ne venimmo a la casa a
spennere sto riesto de vita sotto l’ascelle toie, ma si ve-
dimmo signale de mascolo scordatenne de nui, ca ’nce
puoi mettere nomme penna!».

Partute li figlie, voze lo cielo che Iannetella facesse na
bella figliaccara e, ditto a la mammana che ne desse si-
gno a li frate, fu cossì storduta e stontara che ’nce mese
lo calamaro e la penna. La quale cosa visto li sette fra-
tielle se mesero la via fra le gamme e tanto camminaro
che arrivattero, dapo’ tre anne de cammino, a no vosco
– dove l’arvole a suono de na shiommara che faceva
contrapunte pe coppa le prete facevano na ’mpertecata
– drinto a lo quale ’nc’era la casa de n’uorco, a lo quale
essenno state cacciate l’uocchie, dormenno, da na fem-
mena, era cossì nemmico de sto siesso che quante ne po-
teva avere tante se ne manciava.

Arrivate sti giuvene a la casa dell’uorco, stracque de
lo viaggio allancate da la famme, le fecero ’ntennere si
pe compassione le voleva dare quarche muorzo de pane.
A li quale respose l’uorco che l’averria dato da vivere si
lo volevano servire, ca non averriano avuto autro da fare
che guidarelo no iuorno ped uno, comm’a cacciottiello.
Sentuto chesto li giuvane le parze de trovare la mamma
e lo patre e, accordatose, se restaro a lo servizio dell’uor-
co,  lo  quale,  ’mparatose  li  nomme  loro  a  mente,  mo
chiammava Giangrazio, mo Cecchitiello, mo Pascale,
mo Nuccio, mo Pone, mo Pezillo e mo Carcavecchia,
che cossì avevano nomme li fratielle; e, consignatole no
vascio de la casa soia, le manteneva tanto che potevano
passare la vita.

Letteratura italiana Einaudi

368

Giovan Battista Basile - Lo cunto de li cunti

Ma fra tanto tiempo essenno cresciuta la sore, e sen-
tenno  ca  sette  fratielle  suoie  pe  scordamiento  de  la
mammana s’erano date a camminare pe lo munno e non
se ne sapeva chiù nova, le venne crapiccio de irele cer-
canno e tanto fece e tanto disse a la mamma, che, scer-
vellata da tante prieghe suoie, vestutala da pellegrina le
dette lecienzia.

La quale, camminato e camminato demannanno sem-
pre de parte ’m parte chi avesse visto sette fratielle, tan-
to corze paiese c’a na taverna n’appe nova, e, fattose
’mezzare la strata de chillo vosco, na matina – quanno lo
Sole co lo temperino de li ragge rade li scacamarrune
fatte da la Notte sopra la carta de lo cielo – se trovatte a
chillo luoco, dove co gusto granne fu recanosciuta da li
frate e mardissero chillo calamaro e chella penna che
scrisse fauzariamente tante malanne loro; e, fattole mille
carizze, l’avvertèro a stare retirata drinto a chella cam-
mara, che non la vedesse l’uorco ed, otra a chesto, che
de qualesevoglia cosa che le venesse da magnare ’n ma-
no ne desse la parte a na gatta che steva drinto a chella
cammara, autramente l’averria fatto quarche dammag-
gio.

Cianna, che cossì se chiammava la sore, screvette sti
consiglie a lo quatierno de lo core ed ogne cosa c’aveva
faceva da buon compagno co la gatta, secanno sempre
iusto, decenno chesto a me, chesto a te, chesto a la figlia
de lo re, dannocenne la parte pe fi’ a no fenucchio.

Ora soccesse ch’essenno iute li frate a caccia pe servi-
zio dell’uorco, le lassaro no panariello de cicere, che le
cocinasse. La quale scegliennole ’nce trovaie pe desgra-
zia n’antrita, che fu la preta de lo scannalo de la quiete
soia, pocca ’mboccatasella senza darene la meza parte a
la gatta chella, pe despietto, correnno a lo focalare, pi-
sciaie lo fuoco, tanto che se stotaie. Cianna, che vedde
chesto,  non  sapenno  comme  se  fare  scette  da  chelle
cammare contra lo commannamiento de li frate e, trasu-

Letteratura italiana Einaudi

369

Giovan Battista Basile - Lo cunto de li cunti

to drinto l’appartamiento dell’uorco, cercaie no poco de
fuoco.

L’uorco, che sentette la voce de na femmena, disse:
«Ben venga lo mastro! aspetta no poco, ca hai trovato
chello che vai cercanno!» e, cossì, ditto pigliaie na preta
de Genova e ontatala d’uoglio commenzaie ad affilare le
sanne. Cianna, che vedde lo carro male abbiato, dato de
mano a no tezzone corze a la cammara soia e pontellaie
la porta, non lassanno de schiaffarence dereto varre,
segge,  scanne  de  lietto,  casciolelle,  prete  e  quanto
’nc’era drinto a la cammara.

L’uorco, comm’ebbe dato lo filo a li diente, corze a la
cammara e, trovannola chiusa, commenzaie a darence
cuorpe de cauce pe la scassare. A lo quale rommore ve-
nettero arrivanno li sette frate e, trovanno sto streverio e
sentennose ’mproverare dall’uorco de tradeture, ca la
cammara loro era fatto lo Beneviento de le nemiche soie,
Giangrazio, ch’era lo chiù granne ed aveva chiù sinno de
l’autre, visto lo negozio male parato, disse all’uorco:
«Nui non sapimmo niente de sto fatto e porria essere
che sta mardetta femmena fosse trasuta a sta cammara
pe desgrazia, mentre nui simmo state a la caccia. Ma,
pocca s’è fortificata da dereto, viene co mico, ca te porto
pe no luoco dove le darimmo adduosso senza che se
pozza defennere».

Cossì, pigliato l’uorco pe la mano, lo carriaie dov’era
no fuosso futo futo e, datole na spenta, lo fecero derru-
pare a bascio e, pigliato na pala che trovaro ’n terra, lo
coperzero de terreno e, fatto aprire la sore, le ’ntronaro
bone l’arecchie de l’arrore c’aveva fatto e de lo pericolo
a lo quale s’era posta decennole che pe l’abbenire stesse
chiù ’n cellevriello e che se guardasse de cogliere erva
’ntuorno a chillo luoco dov’era atterrato l’uorco, ca sar-
riano tornate tutte sette palommielle.

«Lo cielo me ne guarde», respose Cianna, «ch’io ve
facesse sto danno!». E cossì, puostose ’m possessione de

Letteratura italiana Einaudi

370

Giovan Battista Basile - Lo cunto de li cunti

la robba de l’uorco e ’mpatronutose de tutta la casa, ste-
vano allegramente aspettanno che passasse la ’nvernata
e – quanno lo Sole desse pe ’nferta alla Terra de la pos-
sessione pigliata a la casa de lo Tauro na gonnella verde
regamata de shiure – se potessero mettere ’n viaggio pe
tornare a la casa loro.

Occorze che, trovannose li frate a fare legna a la mon-
tagna pe repararese da lo friddo che cresceva de iuorno
’n iuorno, arrivaie a chillo vosco no povero pellegrino,
lo quale, avenno fatto l’abbaia a no gatto maimone che
stava sopra a na pigna, l’aveva tirato no frutto de chillo
arvolo ’ncoppa la catarozza, che ’nc’era fatto no vruo-
gnolo accossì spotestato che lo scuro gridava comm’ar-
ma dannata. Cianna, sciuta a lo rommore, pietosa de lo
male suio couze subeto na cimma de rosamarina da na
troffa ch’era nasciuta ’ncoppa lo fuosso dell’uorco e, co
pane mazzecato e sale, le fece no ’nchiastro e, datole da
fare collazione, ne lo mannaie.

E, mentre apparecchiava tavola aspettanno li frate,
eccote vedde venire sette palommielle, li quale le disse-
ro: «O che meglio te fossero cioncate le mano, o causa
de tutto lo male nuostro, ’nanze che cogliere chella mar-
detta rosamarina, che ’nce fa ire pe la marina! e c’hai
magnato cellevriello de gatta, o sore mia, che te hai fatto
scire da mente l’aviso nuostro? eccoce deventate auciel-
le, soggette a le granfe de niglie, de sproviere e d’asture,
eccoce fatte compagne de acquarule, de capofusche, de
cardille, de cestarelle, de cardole, de coccovaie, de cole,
de ciaole, de codeianche, de zenzelle, de capune sarvate-
che, de crastole, de covarelle, de gallinelle, de galline ar-
cere, de lecore, de golane, de froncille, de reille, de par-
relle, de paglioneche, de capotortielle, de terragnole, de
shiurole, de pappamosche, de paposce, de scellavattole,
de semmozzarielle, de sperciasiepe, de rossielle, de mo-
nacelle, de marzarole, de morette, de paperchie, de lu-
gane e de turzelupiche! hai fatto la bella prova! mo sim-

Letteratura italiana Einaudi

371

Giovan Battista Basile - Lo cunto de li cunti

mo tornate a lo paiese nuostro pe vederece aparate rezze
e poste viscate! pe sanare la capo de no pellegrino hai
rotta la capo a sette frate, che non c’è remmedio a lo ma-
le nuostro si non truove la mamma de lo Tiempo, che te
’mpare la strata a cacciarence d’affanno».

Cianna, comm’a quagliapelata de l’arrore c’aveva fat-
to, cercaie perdonanza a li frate e s’offerze de ’ntorniare
tanto lo munno fi’ che trovasse la casa de sta vecchia. E,
pregannole a stare sempre a la casa, azzò no le soccedes-
se quarche desgrazia fi’ tanto ch’essa tornava, commen-
zaie a camminare senza stracquarese maie, che, si be’
marciava a pede, lo desiderio d’aiutare li frate le serveva
de mula de percaccio, co la quale faceva tre miglia ad
ora.

E  arrivata  a  no  lito,  dove  lo  maro  co  la  sparmata
dell’onne zollava li scuoglie che non volevano responne-
re a lo latino che le deva a fare, vedde na grossa valena,
la quale le disse: «Bella giovane mia, che vai facenno?».
Ed  essa:  «Vao  cercanno  la  casa  de  la  mamma  de  lo
Tiempo». «Sai che vuoi fare?», leprecaie la valena, «và
sempre deritto pe sta marina e, lo primmo shiummo che
truove, tira capo ad auto, che troverai chi te mostrarà lo
cammino; ma famme no piacere: comme truove sta bo-
na  vecchia  cercale  grazia  da  parte  mia  che  me  trove
quarche remmedio che io pozza camminare secura sen-
za morrare tante vote a scuoglio e dare tante vote a l’are-
na».

«Lassa fare a sto fusto», disse Cianna e, rengraziatola
de la via che l’aveva mostrata, commenzaie a trottare pe
chella chiaia e, dapo’ luongo viaggio, arrivato a chillo
shiummo, che comm’a commissario de fiscale sborzava
monete d’argiento a la banca de lo maro, pigliaie lo cam-
mino ad auto e, arrivato a na bella campagna, dove lo
prato faceva la scigna de lo cielo a mostrare stellato de
shiure lo manto verde, trovaie no sorece lo quale le dis-
se:  «Dove  vai  cossì  sola,  bella  femmena?».  Ed  essa:

Letteratura italiana Einaudi

372

Giovan Battista Basile - Lo cunto de li cunti

«Cerco la mamma de lo Tiempo». «Troppo hai da cam-
menare», sogghionse lo sorece, «ma non te perdere d’ar-
mo,  ogne  cosa  ha  capo:  cammina  puro  verzo  chelle
montagne, che comme a signure libere de sti campe se
fanno dare lo titolo d’autezza, ca sempre averrai meglio
nova de chello che cirche. Ma famme no piacere: com-
me sì arrivata a la casa che desidere, fatte a dicere da sta
bona vecchiarella che remmedio porriamo trovare pe le-
varece da la tirannia de le gatte e po’ commanname ca
m’accatte pe schiavo».

Cianna, promettuto de farele sto piacere, s’abbiaie
verzo chelle montagne, le quale si be’ parettero vecine
non s’arrivaro maie; puro, comme meglio potte, arriva-
tace se sedette stracqua ’ncoppa a na preta, dove vedde
n’asserceto de formiche che carriavano na gran mone-
zione de grano; una de le quale, votatose a Cianna, le
disse: «Chi sì? e dove vaie?». E Cianna, ch’era cortese
co tutte, le disse: «Io so’ na sfortonata giovane, che pe
cosa che m’importa cerco la casa de la mamma de lo
Tiempo». «Cammina chiù ’nanze», respose la formica,
«c’a lo sboccare de chelle montagne a na gran largura te
ne sarrà dato nova. Ma fanne no gran piacere, vide de
scauzare ssa vecchia che porriamo fare nui autre formi-
che pe campare quarche tiempo, che me pare na gran
pazzia de le cose terrene a fare tanto acchitto e provisio-
ne de mazzecatorio pe na vita cossì corta, che comme a
cannela de ’ncantatore a la meglio offerta dell’anne se
stuta».

«Quietate», disse Cianna, «ca te voglio rennere la cor-
tesia che m’hai fatta». E, passato chelle montagne, se
vedde a no bello chiano pe lo quale camminato no piez-
zo trovaie no grann’arvolo de cierzo, testimonio de l’an-
tichetà, confiette de chella zita ch’era contenta e boccu-
ne  che  dace  lo  Tiempo  a  sto  siecolo  ammaro  de  le
docezze perdute. Lo quale, formanno lavra de le scorze
e lengua de lo medullo, decette a Cianna: «Dove, dove

Letteratura italiana Einaudi

373

Giovan Battista Basile - Lo cunto de li cunti

cossì affannata, figliola mia? viene sotto all’ombre meie
e reposate!». Ed essa decennole a gran merzè se scusaie
ca ieva de pressa a trovare la mamma de lo Tiempo. La
quale cosa sentuto la cerqua le disse: «Tu ne sì poco lon-
tano, ca non camminarraie n’autra iornata che vedarraie
sopra na montagna na casa, dove trovarrai chello che
cirche; ma s’hai tu tanta cortesia quanto hai bellezza,
procura sapere che porria fare pe recuperare lo ’nore
perduto: pocca da pasto d’uommene granne so’ fatta ci-
vo de puorce».

«Lassa lo pensiero a Cianna», essa respose, «ca veder-
raggio de te servire». E cossì ditto partette e, camminan-
no senza reposare maie, arrivatte a li piede de na monta-
gna  sconceca-iuoco,  la  quale  ieva  co  la  capo  a  dare
fastidio a le nugole, dove trovaie no vecchiariello che, pe
stracquezza de camminare, s’era corcato ’n miezo a cer-
to fieno. Lo quale, vedenno Cianna, la canoscette subeto
ch’era chella che l’aveva medecato lo vruognolo; e, ’nti-
so chello che ieva cercanno la giovane, le decette ch’isso
portava lo cienzo a lo Tiempo dell’affitto de la terra
c’avea semmenato e che lo Tiempo era no tiranno che
s’aveva usurpato tutte le cose de lo munno e voleva tri-
buto da tutte e particolaremente da uommene de l’età
soia. E, perché aveva recevuto beneficio da la mano de
Cianna, ’nce lo voleva rennere a ciento duppie, co dare-
la quarche buono avvertimiento circa la venuta soia a
chesta montagna, dove le despiaceva de non poterela ac-
compagnare pocca l’età soia, connennata chiù priesto a
scennere ch’a saglire, l’astregneva a restarese a le faude
de chelle montagne pe saudare li cunte co li scrivane de
lo Tiempo, che so’ li travaglie li desguste e le ’nfermità
de vita, e pagare lo debeto de la Natura.

E perzò le decette: «Ora siente buono, bella figlia mia
senza peccato, agge da sapere qualemente cosa ’ncoppa
la cimma de chella montagna trovarrai no scassone de
casa, che non s’allecorda quanno fu fravecata: le mura

Letteratura italiana Einaudi

374

Giovan Battista Basile - Lo cunto de li cunti

songo sesete, le pedamente fracete, le porte carolate, li
mobele stantive e ’nsomma ogni cosa conzomata e de-
strutta: da ccà vide colonne rotte, da llà statue spezzate,
non essennoce autro sano che n’arma sopra la porta
quartiata, dove ’nce vedarrai no serpe che se mozzeca la
coda, no ciervo, no cuorvo e na fenice. Comme sì trasu-
ta drinto vedarrai pe terra lime sorde, serre, fauce e po-
tature e ciento e ciento caudarelle di cennere, co li nom-
me scritte, comme arvarelle de speziale dove se leggeno:
Corinto, Sagunto, Cartagene, Troia e mille autre città iute
all’acito, le quale conserva pe memoria de le ’mprese
soie. Ora, comme sì vicino sta casa nascunnete da parte
fi’ ch’esce lo Tiempo e, sciuto, trasetenne drinto. Là tro-
varrai na vecchia vecchia, che co la varva tocca la terra e
co lo scartiello arriva a lo cielo, li capille comm’a coda
de cavallo liardo li copreno li tallune, la facce pare no
collaro a lattochiglia, co le crespe teseche pe la posema
dell’anne, la quale sta seduta sopra n’alluorgio ’mpizza-
to a no muro e, perché le parpetole so’ cossì granne che
l’ammarrano l’uocchie, non te porrà vedere. Tu, comme
sì trasuta, leva subeto li contrapise dall’alluorgio e po’,
chiammato la vecchia, pregala a darete sfazione de chel-
lo che desidere, la quale darrà subeto na voce a lo figlio,
che venga a magnarete, ma, perché l’alluorgio che tene
sotta la mamma le mancano li contrapise, isso no porrà
camminare e cossì sarrà costretta a darete chello che
vuoie. Ma non credere a nesciuno ioramiento che te fac-
cia, se non iura pe l’ascelle de lo figlio; allora dalle cre-
deto e fà chello che te dice, ca sarrai contenta».

Cossì decenno restaie lo poveriello desfatto, comm’a
cuorpo  muorto  de  lisoncuorpo  quando  vede  la  luce
dell’aiero. Cianna, pigliato chelle cennere e mescatoce
no mesoriello de lagreme, le fece no fuosso e l’atterraie,
pregannole da lo cielo quiete e repuoso. E sagliuta la
montagna, che le fece pigliare l’appietto, aspettaie che
scesse lo Tiempo, lo quale era no viecchio co na varva

Letteratura italiana Einaudi

375

Giovan Battista Basile - Lo cunto de li cunti

longa longa, portava no mantiello viecchio viecchio, lo
quale era tutto chino de cartelle cosute co li nomme de
chisto e de chillo; aveva l’ascelle granne e correva cossì
veloce che lo perdette subeto de vista.

E trasuto a la casa de la mamma, appe a sorreiere de
vedere chillo nigro scuorzo; e, dato subeto de mano a li
contrapise, disse a la vecchia chello che desiderava. La
quale, iettanno no strillo, chiammaie lo figlio, ma Cian-
na le disse: «Puoi tozzare la capo a sse mura, ca non ve-
darrai cierto figlieto mentre io tengo sti contrapise!». E
la vecchia, vedennose stroncate li passe, commenzaie a
losengarela, decennole: «Lassale ire, bene mio, no ’mpe-
dire la corzeta a figliemo, cosa che n’ha fatto ancora ne-
sciuno ommo vivente a lo munno! lassale ire, si dio te
guarde, ca io te ’mprometto pe l’acquaforte de figliemo,
co la quale rode ogne cosa, ca non te farraggio male».
«‘Nce pierde lo tiempo», respose Cianna, «meglio vuoi
dicere si vuoi che le lassa». «Te iuro pe chille diente che
rosecano tutte le cose mortale, ca te faraggio a sapere
quanto desidere». «Non ne fai spagliocca», leprecaie
Cianna, «ca saccio ca tu me gabbe!». E la vecchia: «Ora
susso! io te iuro pe chelle ascelle che volano pe tutto ca
io te voglio fare chiù piacere de chello che te ’magene!».
E Cianna, lassato li contrapise, vasaie la mano a la
vecchia, la quale senteva de muffa e feteva de liento,
che, vedenno la bona crianza de sta giovane, le disse:
«Nascunnete dereto a chella porta, che venuto che sarrà
lo Tiempo, me farraggio dicere chello che vuoi sapere. E
comme isso torna a scire – perché no steva mai fermo a
no luoco – tu puoi sbignare: ma non te fare a sentire, ca
isso è cossì cannarone che non perdona manco a li figlie
e quanno tutto autro manca se magna isso stisso e po’
torna a sguigliare».

E, fatto Cianna quanto le disse la vecchia, ecco arriva-
re lo Tiempo, lo quale priesto priesto, auto e lieggio ro-
secato quanto le venne pe mano, pe fi’ a le caucerogna

Letteratura italiana Einaudi

376

Giovan Battista Basile - Lo cunto de li cunti

de le mura, mentre voleva partire la mamma le disse tut-
to chello che aveva sentuto da Cianna pregannolo, pe lo
latto che l’aveva dato, a responnere cosa pe cosa a quan-
to le domannava.

E lo figlio, dapo’ mille preghere, le respose: «All’ar-
volo se pò responnere che non pò essere mai caro a le
gente, mentre tene atterrate tesore sotto a le radeche; a
lo sorece, che mai saranno secure da le gatte, si no l’at-
taccano na campanella a la gamma pe sentirelo quanno
vene; a la formica, che camparanno ciento anne si se
ponno spesare de volare, che quanno la formica vo’ mo-
rire mette l’ascelle; a la valena che faccia bona cera e se
tenga pe ammico lo sorece marino, che le serverrà sem-
pre pe guida che non iarrà mai traverza; ed a li palom-
mielle, che quanno faranno lo nido sopra la colonna de
la recchezza tornaranno all’essere de ’mprimma».

Ditto chesto, lo Tiempo commenzaie a correre la soli-
ta posta e Cianna, licenziatose da la vecchia, se ne scese
de la montagna a bascio, a lo stisso tiempo che ’nc’erano
arrivate li sette palommielle secotanno le pedate de la
sore. Li quale, stracque da tanto volare, iezero tutte a
posarese sopra le corna de no voie ch’era muorto, che
non tanto priesto ’nce appero puosto li piede che torna-
ro belle giuvene comme prima e, maravigliate de sto fat-
to, sentettero la resposta de lo Tiempo e compresero che
lo cuorno, comme simmolo de la capra, fosse la colonna
de la ricchezza azzennata da lo Tiempo e, fatto na gran-
ne preiezza co la sore, s’abbiattero pe lo stisso cammino
c’aveva fatto Cianna.

E, trovato l’arvolo de cerca e referutole chello c’aveva
’ntiso da lo Tiempo, l’arvolo le pregaie a levarele lo teso-
ro de sotta, mentre era causa che la gliantra soia aveva
scapetato de repotazione. E li sette fratielle trovato na
zappa ’miezo a n’uorto scavattero tanto ficché trovaro
no gruosso ziro de moneta d’oro, la quale ne fecero otto

Letteratura italiana Einaudi

377

Giovan Battista Basile - Lo cunto de li cunti

parte fra loro e la sore, pe potereselle portare commoda-
mente.

Ma, essenno stracque da lo viaggio e da lo piso, se
mesero a dormire a canto a na sepala, dove arrivato na
mano de malantrine e visto dormire sti negrecate co le
capo ’ncoppa le mappate de li tornise, legatole de mano
e de piede a certe arvole se pigliaro li frisole e le lassaro
facenno lo trivolo non sulo de lo bene che a pena trova-
to l’era scappato da le mano, ma della vita loro, che, sen-
za speranza d’aiuto, stevano a riseco o de morire ciesse
de la famme o de fare che cessasse la famme a quarche
animale sarvateco.

E, mentre se gualiavano de la negrecata sciorte loro,
venne arrivanno lo sorece, che, sentuto la resposta de lo
Tiempo, pe buono miereto de lo servizio rosecaie le fo-
necelle con che stevano legate e le dette libertà.

Ma, camminate n’autro buono piezzo, trovaro pe la
strata la formica, la quale, ’ntiso lo consiglio de lo Tiem-
po, addemmannaie a Cianna che cosa avesse che steva
accossì moscia e de colore gialluoteco, e, dittole la de-
sgrazia passata e lo corrivo fattole da li latre, la formica
respose: «Zitto, ca me vene pe taglio de dareve lo cagno
de lo piacere c’aggio recevuto! ora sacciate ca, mentre
portava no carreco de grano sottoterra, aggio visto no
luoco dove sti cane assassine ’ncaforchiano li furte loro,
perché hanno fatto sotta na fraveca vecchia certe cara-
cuoncole dove stipano tutte le cose arrobbate e mo che
so’ iute pe quarch’autro arravuoglio io ve ’nce voglio ac-
compagnare e ’mezzareve lo luoco, azzò pozzate recope-
rare lo vuostro». Accossì ditto pigliaie la strata verzo
certe case scarropate e mostraie a li sette frate no vocca-
glio de fuosso, addove calato drinto Giangrazio comme
chiù anemuso dell’autre trovaie tutte li denare che l’era-
no state levate e pigliatoselle se posero a camminare ver-
zo la marina.

Dove, trovata la valena, le decettero lo buono parere

Letteratura italiana Einaudi

378

Giovan Battista Basile - Lo cunto de li cunti

datole da lo Tiempo, lo quale è patre de li consiglie, e,
mentre  stavano  trascorrenno  de  lo  viaggio  loro  e  de
quanto l’era socciesso, ecco veddero spontare li alivente
armate a rasulo, ch’erano venute pe la pista de le pedate
loro. La quale cosa vista dissero: «Ohimè, chesta è la vo-
ta che non ce resta sporchia de nui negrecate, perché
mo se ne veneno li mariuole armata mano e ’nce levar-
ranno lo cuoiero!». «Non dubetare», respose la valena,
«ca so’ bona a cacciareve da lo fuoco pe ve rennere la
pareglia de lo buono ammore che m’avite mostrate! e
però sagliteme ’ncoppa la schena ca ve portarraggio su-
beto a luoco securo».

Li scure, che se veddero li nemmice a le spalle e l’ac-
qua ’n canna, sagliettero sopra la valena, la quale allar-
gannose da li scuoglie le portaie a vista de Napole, dove
non se confidanno de sbarcare sti giuvene ped essere lo
mare seccagno, disse: «Dove volete che ve lasse, pe sta
costa d’Amarfe?». E Giangrazio respose: «Vì se ne po-
timmo fare de manco, bello pesce mio, perché a nesciu-
no luoco scenno contento, perché a Massa se dice: salu-
ta e passa, a Sorriento: strigne li diente, a Vico: porta
pane co tico, a Castiello a Mare: né ammice né compare».
E la valena pe darele gusto votaie carena a la vota de
lo Scuoglio de lo Sale a dove le lassaie, che a la prima
varca de pescature che passaie se fecero mettere ’n terra
e, tornate a lo paiese loro sane, belle e ricche, conzolan-
no la mamma e lo patre gaudettero, pe la bontà de Cian-
na, felice vita, la quale fece na fede autenteca a lo mutto
antico:

sempre che puoi, fa bene e scordatenne».

Letteratura italiana Einaudi

379

Giovan Battista Basile - Lo cunto de li cunti

LO CUORVO
TRATTENEMIENTO NONO
DE LA IORNATA QUARTA

Iennariello pe dare gusto a Milluccio re di Fratta Om-
brosa fratiello suio, fa luongo viaggio e, portatole chello
che desiderava pe liberarelo da la morte, è connannato a
la morte; ma, pe mostrare la ’nnocenzia soia deventanno
statoa de preta marmora, pe strano socciesso torna a lo
stato de ’mprimmo e gaude contento.

S’io avesse ciento canne de canna, no pietto d’abbrunzo
e mille lengue d’acciaro non porria spalifecare quanto
piacquette lo cunto de Paola, sentenno comme non restaie
nesciuna dell’opere bone c’aveva fatto senza remonerazio-
ne. Tanto che besognaie carrecare la dosa de li prieghe a
Ciommetella che decesse lo suio, essennose sconfedata de
tirare lo carro de lo commandamiento de lo prencepe a pa-
ricchio dell’autre. Puro, non potenno fare de manco de
n’obedire, pe non guastare lo iuoco accossì decette: «È no
gran proverbio veramente chillo vedimmo stuorto e iode-
quammo deritto, ma è cossì difficele serviresenne che po-
che iodizie dell’uommene danno a lo chiuovo, anze, drin-
to  a  lo  maro  de  le  cose  umane,  la  maggior  parte  so’
pescature d’acqua doce, che pigliano grance e chi se crede
pigliare chiù iusta la mesura de chello che le vace ’m pen-
siero chiù priesto la sgarra: da la quale cosa ne nasce che
tutte correno a le morrune, tutte faticano a la cecata, tutte
penzano a la storza, tutte operano a la babalà, tutte iode-
cano a spacca-strommola e, lo chiù de le vote, co na trista
vrociolata de na resoluzione a lo sproposeto se accattano
no pentemiento a buon... sinno, comme fece lo re de Frat-
ta Ombrosa, de lo quale sentarrite lo socciesso, se drinto
la rota de la modestia me chiammarrite co lo campaniel-
lo de la cortesia a dareme no poco d’audienzia.

Ora, dice ch’era na vota Milluccio, lo re de Fratta

Letteratura italiana Einaudi

380

Giovan Battista Basile - Lo cunto de li cunti

Ombrosa, lo quale era cossì perduto pe la caccia che
metteva a monte le cose chiù necessarie de lo stato e de
la casa soia pe ire dereto le pedate de no leparo o ap-
priesso lo vuolo de no marvizzo. E tanto secotaie sta
strata che no iuorno lo portaie la fortuna a no vosco, che
aveva fatto squatrone de terreno e d’arvole serrato serra-
to pe non essere rutto da li cavalle de lo Sole, dove,
’ncoppa na bellissima preta marmora, trovaie no cuorvo
che frisco frisco era stato acciso.

Lo re, vedenno chillo sango vivo vivo sghizziato sopra
chella preta ianca ianca, iettanno no gran sospiro disse:
«O cielo, e non porria avere na mogliere cossì ianca e
rossa comme a chella preta e che avesse li capille e le ci-
glia cossì negre comme so’ le penne de chisto cuorvo?».
E sopra sto penziero se sprofonnaie de manera che pe
no piezzo fece Li dui simele co chella preta, tanto che
pareva na statola de marmora che facesse l’ammore co
ss’autra marmora. E, chiavatose sto nigro crapiccio drin-
to a le chiocche e cevannolo tuttavia co la pappolla de lo
desederio, se fece ’n quatto pizzeche da palicco perteca,
da milo shiuoccolo cocozza d’Innia, da focone de var-
viero fornace de vritaro e da naimuozzo gegante, de ma-
nera che non penzava ad autro che a la ’magene de chel-
la cosa ’ncrastata drinto a lo core suio comme preta a
preta. Dovonca votava l’uocchie sempre se trovava chel-
la stessa forma dereto che portava drinto a lo pietto e,
scordatose d’ogne autra facenna autro non aveva che
chella marmora ’n capo, tanto che s’era assottigliato de
manera sopra sta preta che se ne ieva de pilo ’m pilo, es-
sendole sta preta molino che le macenava la vita, porfe-
do dove se stemperavano li colure de li iuorne suoie, fo-
cile  che  le  metteva  fuoco  a  lo  zorfariello  dell’arma,
calamita che lo tirava e finalmente preta che portava ar-
radecata a la vessica, che non poteva arrequiare.

Tanto che Iennariello, lo frate, vedennolo cossì mor-
tacino ed appagliaruto, le disse: «Frate mio, che cosa t’è

Letteratura italiana Einaudi

381

Giovan Battista Basile - Lo cunto de li cunti

pigliato, che puorte lo dolore alloggiato nell’uocchie e la
desperazione assentata sotto la ’nsegna spalleta de ssa
facce? che t’è socciesso? parla, spapora co frateto! lo fie-
to de li carvune ’nchiuso a na cammara ’mpesta le per-
zone, la porvere stretta drinto na montagna ne fa ire
l’asche per l’aiero, la rogna serrata drinto le vene ’nfra-
ceta lo sango, la ventosità retenuta drinto a lo cuorpo
genera flate e coliche passare; perzò apre ssa vocca e
dimme chello che te siente: all’utemo puoi assecurarete
ca dove pozzo mettarraggio millante vite pe soggiovare-
te».

Milluccio, mazzecanno parole e sospire, lo rengra-
ziaie de lo buono ammore decenno che non era ’n dub-
bio de l’affrezione soia, ma che lo male suio non aveva
remmedio, pocca nasceva da na preta dove aveva sem-
menato li desiderie senza speranza de frutto, da na preta
da la quale no sperava manco no funcio de contentezza,
da na preta de Sisefo che portava a lo monte de li desi-
gne e, comm’era ’ncoppa, se ne vrocioliava, tuppete, a
bascio. All’utemo, dapo’ mille preghere, le disse tutto
chello che passava de l’ammore suio.

Iennariello, sentuto sta cosa, conzolannolo comme
meglio potte le disse che stesse de buon armo e non se
lassasse strascinare da l’omore malanconeco, ca isso, pe
darele quarche sfazione, era deliberato de camminare
tanto lo munno ficché trovasse na femmena l’origenale
de chella preta. E fatto subeto armare na grossa nave
chiena de mercanzie, vestutose da mercante tiraie a la
vota de Venezia, schiecco de la Talia, recietto de verto-
luse, livro maggiore de le maraveglie dell’Arte e de la
Natura, dove, fattose dare sarvoconnutto pe passare a
Levante, fece vela a la vota de lo Cairo e, trasuto a la ce-
tate, vedenno uno che portava no bellissimo farcone su-
beto se lo compraie pe portarelo a lo frate, ch’era caccia-
tore;  e  n’autro  poco  ’nante,  scontrato  n’autro  co  no
cavallo de spanto, puro se l’accattaie e, trasuto a na ta-

Letteratura italiana Einaudi

382

Giovan Battista Basile - Lo cunto de li cunti

verna, se voze restorare de li travaglie passate pe lo ma-
ro.

Ma la matina sequente – quanno l’asserceto de le stel-
le pe le carreca de lo generale de la luce leva le tenne da
lo steccato de lo cielo ed abbannona lo puosto – Ienna-
riello commenzaie a camminare pe la città mettenno pe
tutto, comm’a lupo cerviero, l’uocchie, vedenno chesta
femmena e chella, si pe sorte trovasse a na facce de car-
ne la semeletudene de na preta. E, mentre ieva sbalestra-
to da ccà e da llà, votannose sempre ’ntuorno comm’a
marivuolo c’ha paura de li tammare, scontraie no pez-
zente lo quale portava no spitale de ’nchiastre e na iode-
ca de pezze, che le decette: «Galante ommo mio, ched
hai che te veo accossì sbagottuto?». «Aggio da dicere a
te li fatte miei?», respose Iennariello: «mo sì c’aggio fat-
to lo pane a contare la ragione mia a li sbirre!».

«Chiano, bello giovene mio», leprecaie lo pezzente,
«ca la carne d’ommo non se venne a piso! si Dario non
contava li guaie suoie a no muzzo de stalla non sarria de-
ventato patrone de la Perzia. Però non sarria gran cosa
che decisse a no povero pezzente li fatte tuoie, ca non
c’è spruoccolo accossì sottile che non pozza servire pe
annetta’ diente». Iennariello, che ’ntese sto poveriello
parlare assestato e co sinno, le disse la causa che l’aveva
portato a chille paiese e chello che ieva co tanta delegen-
zia cercanno.

La quale cosa sentuta lo pezzente le respose: «Ora vi-
de, figlio mio, comme besogna fare cunto d’ogne uno!
ca si be’ so’ monnezza, puro sarraggio buono a ’ngrassa-
re l’uorto de le speranze toie. Ora siente: io, co scusa de
cercare lemmosena, tozzoliaraggio na porta de na bella
giovane, figlia de no nigromante. Aprece buono l’uoc-
chie, videla, contemprala, squatrala, considerala, mesu-
rala, ca troverraie la ’magene de chella che desidera fra-
teto».

E, cossì decenno, tozzolaie la porta de na casa poco

Letteratura italiana Einaudi

383

Giovan Battista Basile - Lo cunto de li cunti

lontana, dove, affacciatose Liviella e tiratole no tuozzo
de pane, Iennariello subeto che la vedde le parze fraveca
secunno lo modiello datole da Milluccio e, dato na bona
lemmosena a lo pezzente, ne lo mannaie. E, iuto a la ta-
verna, se stravestette da lazze-e-spingole, portanno drin-
to a doi cascette tutto lo bene de lo munno, e tanto pas-
saie  gridanno  pe  ’nante  la  casa  de  Liviella  che  lo
chiammaie e, pigliatose na vista de le belle rizzole, co-
perciere, zagarelle, filonnente, pontille e pezzolle, pan-
nicielle, vroghere, spingole, scotelle de russo e tocche de
regina che portava e visto e revisto tutta la mercanzia,
all’utemo le disse che le mostrasse quarc’auta cosa de
bello e isso respose: «Signora mia, drinto a sta cascietta
io porto cose zaffie e de poco spesa; ma si ve degnassevo
de venire a la nave mia ve farria vedere cose dell’autro
munno, pocca aggio tesore de cose belle e degne de gran
signore».

Liviella, che n’era scarza de curiositate pe non pregio-
decare a la natura de le femmene, le disse: «Affé, ca si
patremo non fosse fore ’nce vorria dare na passata».
«Tanto meglio», leprecaie Iennariello, «ce porrisse veni-
re, che fuorze isso non te concedarria sto gusto; e io te
’mprometto de farete vedere sfuorge da pazziare. Che
cannacche e scioccaglie, che prattiglie e apprettatore,
che patene, che braccialette, che lavure de cartiglia!
’nsomma voglio farete strasecolare».

Liviella, che sentette sto granne apparato de cose,
chiammatose na commare soia che l’accompagnasse,
s’abbiaie a la nave, dove, sagliuta ’ncoppa, mentre Ien-
nariello la teneva ’ncantata a farele vedere tante belle co-
se c’aveva portate, fece destramente auzare lo fierro e
stennere vela, che, ’nante che Leviella auzasse l’uocchie
da le mercanzie e se vedesse allargata da terra, aveva fat-
to na mano de miglia. La quale, addonatose tardo de lo
corrivo, commenzaie a fare l’Alimpia a la reverza, per-

Letteratura italiana Einaudi

384

Giovan Battista Basile - Lo cunto de li cunti

ché se chella se lamentaie lassata ’ncoppa a no scuoglio
chesta se lamentaie che lassava li scuoglie.

Ma Iennariello, decennole chi era, dove la portava e
la fortuna che l’aspettava e, otra a chesto, depegnennole
la bellezza de Milluccio, lo valore, la vertute e finalmen-
te l’ammore co lo quale l’averria receputa, tanto fece e
tanto disse che s’acquetaie, anze pregava lo viento che
l’avesse portata subeto a vedere lo colorito de lo designo
che l’aveva fatto Iennariello.

E cossì navicanno allegramente, ecco sentettero sotto
la nave vervesiare l’onna, che si be’ parlava sotta lengua,
lo patrone de la nave, che era comprennuoteco, gridaie:
«Ogne ommo all’erta, ca mo se ne la vene no temporale
che dio ce la manne bona!». A le quale parole se ’nce ag-
ghionze lo testemmonio de na siscata de viento ed ecco-
te commogliato lo cielo de nuvole e lo maro chino de
porcelluzze; e perché l’onne, curiose de sapere li fatte
d’autro, senz’essere ’metate a nozze saglievano ’ncoppa
a la nave, chi l’aggottava co na navetta drinto na tinella,
chi le deva lo sfratto co na tromma e, mentre ogne mari-
naro, perché se trattava de causa propia, attenneva chi a
lo temmone, chi a la vela, chi a la scotta, Iennariello sa-
gliette sopra la gaggia pe vedere co n’acchiale de vista
longa si poteva scoprire paiese dove potessero dare fun-
no.

Ed ecco, mentre mesurava ciento miglia de destanzia
co dui parme de cannuolo, vedde passare no palummo e
na palomma, che fermatose ’ncoppa la ’ntenna deceva lo
mascolo rucche rucche e la femmena le respose: «Ched
hai, marito mio, che te lamiente?». E lo palummo dece-
va: «Sto nigro prencepe have accattato no farcone, lo
quale subeto che iarrà ’n mano a lo frate le cacciarrà
l’uocchie; e chi non ’nce lo portarrà, o chi l’avisarrà, pre-
ta marmora tornarrà!».

E, ditto chesto, tornaie a gridare rucche rucche, e la
palomma de nuovo le decette: «E puro te lamiente! ènce

Letteratura italiana Einaudi

385

Giovan Battista Basile - Lo cunto de li cunti

autro de nuovo?». E lo palummo: «‘Nc’è n’autro chiaie-
to, ca have accattato perzì no cavallo e lo frate la prim-
ma vota che lo cavarcarrà lo cuollo se romparrà; e chi
non ce lo portarrà, o ’nce l’avisarrà, preta marmora tor-
narrà; e rucche, rucche!». «Ohimè tante rucche rucche!»,
secotaie a dicere la palomma, «che autra cosa va pe lo
tagliero?». E lo palummo decette: «Chisso porta na bel-
la mogliere a lo frate, ma la prima notte che se ’nce cor-
ca saranno manciate l’uno e l’autro da no brutto drago-
ne;  ma  chi  non  ’nce  la  portarrà,  o  l’avisarrà,  preta
marmora tornarrà!». E, ditto chesto, cessaie la borrasca
e passai la zirria a lo maro e l’arraggia a lo viento, ma se
moppe assai chiù granne tempesta a lo pietto de Ienna-
riello pe chello che aveva sentuto e chiù de quatto vote
voze iettare tutte ste cose a maro, pe non portare la cau-
sa de la roina de lo frate. Ma, dall’autra banna, penzava
a se stisso e la primma causa commenzava da se medesi-
mo, dubetanno, si non portava ste cose a lo frate o si
l’avesse avisato, de deventare marmora, se resorvette de
mirare chiù priesto a lo propio de l’appellativo, perché
le stregneva chiù la cammisa che lo ieppone.

E, arrivato a lo puorto de Fratta Ombrosa, trovaie lo
frate a la marina, che, avenno visto retornare la nave,
l’aspettava co no gusto granne e, visto che portava chella
che teneva drinto a lo core, confrontata na facce co l’au-
tra e visto ca non c’era no pilo de defferenzia, appe tan-
ta allegrezza che la troppo carreca de lo contento l’appe
a schiattare sotto la sarma ed, abbraccianno lo frate co
gran piacere, le disse: «Che farcone è chisto, che puorte
’m pugno?». E Iennariello le disse: «L’aggio comprato
pe daretillo». E Milluccio respose: «Ben se pare ca me
vuoi bene, pocca vai cercanno de dareme a l’omore; e
cierto ca si me portave no tesoro non me potive dare
chiù gusto che sto farcone!». E, volenno pigliarelo ’n
mano, Iennariello, lesto co no cortiello gruosso che por-
tava a lato, le fece sautare lo cuollo. A la quale azzione

Letteratura italiana Einaudi

386

Giovan Battista Basile - Lo cunto de li cunti

restaie stopefatto lo re e tenne pe pazzo lo frate c’avesse
fatto sto sproposeto, ma, pe non’ntrovolare l’allegrezza
de la venuta, non ne fece parola.

Ma, vedenno lo cavallo e demannatole de chi era,
’ntese ch’era lo suio; pe la quale cosa le venne desiderio
de craaccarelo e, mentre se faceva tenere la staffa, Ienna-
riello subeto, co na cortella, le tagliaie le gamme. La
quale cosa dette a lo naso de lo re e le parze che lo faces-
se pe despietto suio e se le commenzaro a revotare le
stentine, ma non le parze tiempo de farene resentemien-
to, pe no ’ntossecare a primma vista la zita, la quale non
se saziava de mirare e stregnere pe la mano.

E, arrivate a lo palazzo riale, comitaie tutte le signore
de la cetate a na bella festa, dove se vedde a la sala na
scola spiccecata de cravaccatore a fare corvette e bisce,
na mano de polletre ’n forma de femmene; ma, fornuto
lo ballo e dato masto a no gruosso banchetto se iezero a
corcare.

Iennariello, che n’aveva autro penziero ’n chiocca che
de sarvare la vita a lo frate, se nascose dereto lo lietto de
li zite e, stanno lesto a vedere quanno venesse lo drago,
eccote a meza notte no bruttissemo dragone trasire drin-
to a chella cammara, che iettava shiamma dall’uocchie e
fummo da la vocca, lo quale sarria stato buono de sanza-
ro a fare vennere tutta la semmentella de li speziale, pe
lo terrore che portava a la vista.

La quale cosa visto Iennariello, co na cortella dama-
schina che s’aveva puosto sotta commenzaie a tirare de
sbaraglio a deritto e a revierzo e, tra l’autre cuorpe, ne
tiraie uno cossì spotestato che tagliaie pe miezo na co-
lonna de lo lietto de lo re. A lo quale remmore se scetaie
lo frate e lo dragone squagliaie.

Ma, visto Milluccio la cortella ’mano a Iennariello e la
colonna tagliata pe miezo, commenzaie a gridare: «O
quattro de mieie, o gente, olà, aiuto aiuto, ca sto tradeto-
re de fratemo è venuto pe m’accidere!».

Letteratura italiana Einaudi

387

Giovan Battista Basile - Lo cunto de li cunti

A le quale vuce corzero na mano d’aiutante che dor-
mevano all’antecammara e, fattolo legare, lo re lo man-
naie a la stessa ora presone e – subeto che la matina
aperze banco lo Sole pe liberare lo deposeto de la luce a
li credeture de lo iuorno – chiammaie lo Consiglio e,
contato lo fatto, lo quale s’accordava co lo malanemo
mostrato ad accidere a despietto suio lo farcone e lo ca-
vallo, sentenziaro che dovesse morire, e non foro pos-
siente li prieghe de Liviella a ’nammollare lo core de lo
re, lo quale deceva: «Tu non me vuoi bene, mogliere
mia, mentre stimme chiù lo cainato che la vita mia! tu
l’hai visto co l’uocchie propie sto cane assassino, co na
cortella che tagliava no pilo ’n aiero, venuto a tritolare-
me che si non me reparava chella colonna de lietto, co-
lonna de la vita mia!, a st’ora de mo sarrisse carosa!».
Cossì decenno, dette ordene, che s’esequesse la iostizia.
Iennariello, che se ’ntese ’ntimare sto decreto e pe fare
bene se vedde redutto a tanto male, non sapeva che se
penzare de lo fatto suio: perché si non parlava, male, si
parlava, peo, tristo rogna e peo tegna, e zo che avesse
fatto era no cadere da l’arvolo ’n canna a lo lupo; si steva
zitto perdeva lo cuollo sotto a no fierro, si isso parlava
forneva li iuorne drinto na preta. All’utemo, dapo’ varie
tropee de consiglie, fece penziero de scoprire lo negozio
a lo frate e, mentre ad ogne cunto doveva morire, stima-
va meglio resoluzione sacredere lo frate de lo vero e
scompire li iuorne co titolo de ’nnozente, che tenerese
’n  cuorpo  la  verità  ed  essere  cacciato  da  lo  munno
comm’a traditore.

E però, fatto ’ntennere a lo re ca le voleva parlare de
cosa ’mportante a lo stato, fu fatto venire a la presenza
soia, dove le facette no granne preammolo de l’amore
che l’aveva sempre portato, po’ trasette a lo ’nganno fat-
to a Liviella pe darele sfazione, a chello che sentette da li
palumme ’ntuorno a lo farcone e però, pe non tornare
preta marmora, ’nce lo portaie e, senza revelare lo secre-

Letteratura italiana Einaudi

388

Giovan Battista Basile - Lo cunto de li cunti

to, l’accise pe no lo vedere senz’uocchie. Cossì decenno
se sentette ’ndorare le gamme, e farese de marmora, e,
secotanno la cosa de lo cavallo de la stessa manera, se fe-
ce vedentemente de preta fi’ a la centura, ’ntostanno mi-
seramente, cosa c’ad autro tiempo averria pagato a de-
nare contante e mo ne le chiagneva lo core. All’utemo,
venenno a lo fatto de lo dragone, restai tutto de preta
comme na statola ’miezo a chella sala. La quale cosa vi-
sto lo re, ’ncorpanno l’arrore suio e lo iodizio temerario
c’aveva fatto de no frate cossì buono, cossì ammoruso,
ne tenne viseto chiù de n’anno e sempre che nce pensa-
va faceva no shiummo de lagreme.

Fra chisto tiempo, figliata Liviella, fece dui figlie ma-
scole ch’erano doi bellezze cose de lo munno. E, dapo’
cierte poche mise, essenno iuta la regina a spasso ’n
campagna, stanno lo patre co li peccerille ’miezo la sala
miranno co l’uocchie a pisciarielle chella statola, memo-
ria de la sciocchezza soia che l’aveva levato lo shiore de
l’uommene, eccote trasire llà drinto no gran vecchione,
che co la zazzara copreva le spalle e co la varva commo-
gliava lo pietto, lo quale, fatto leverenzia a lo re, le disse:
«Quanto pagarria la corona vosta, e sto bello fratiello
tornasse comm’era?». E lo re le respose: «Io pagarria lo
regno mio!». «Non è cosa chesta», leprecaie lo viecchio,
«che ’nce voglia premio de recchezze, ma trattannose de
vita co autrotanto de vita se deve pagare».

Lo re, parte pe l’ammore che portava a Iennariello,
parte perché se vedeva corpato a lo danno suio, respose:
«Crideme, messere mio, ca io metteria la vita mia pe la
vita soia, e puro che chisto scesse da drinto, sta preta me
contentaria essere schiaffato drinto na preta».

Sentuto chesto disse lo viecchio: «Senza mettere la vi-
ta vostra a sti cemiente, pocca se stenta tanto a crescere
n’ommo, vastarria lo sango de sti peccerille vuostre on-
tato a sta marmora, che lo farriano subeto sorzetare».

Lo re a ste parole respose: «De li figlie se ne fanno!

Letteratura italiana Einaudi

389

Giovan Battista Basile - Lo cunto de li cunti

siace  la  stampa  de  ste  cretelle,  ca  se  ne  ponno  fare
dell’autre, e aggia no frate, che no spero mai d’averene
n’autro!». Cossì decenno fece ’nanze a n’idolo de preta
meserabele sacrificio de dui crappettielle ’nociente e,
ontato de lo sango loro la statola deventaie subeto viva,
che abbracciato da lo re fecero na preiezza che non se
pò dire.

E, fatto mettere chelle povere criature drinto na ca-
scia pe darele po’ sepotura co lo ’nore che se deveva, ne
lo stisso punto tornaie la regina da fora e lo re, fatto na-
sconnere lo frate, disse a la mogliere: «Che pagarisse,
core mio, e fratemo tornasse vivo?». «Io pagarria», re-
spose Liviella, «tutto sto regno». E lo re leprecaie: «Dar-
risse lo sango de li figlie tuoie?». «Chesso no», respose
la regina, «che non sarria cossì crodele a cacciareme co
le mano stesse le visole dell’uocchie mieie!». «Ohimè»,
tornaie a dicere lo re, «ca pe vedere vivo no frate aggio
scannarozzato li figlie! ed ecco appunto lo priezzo de la
vita de Iennariello!».

Cossì decenno le mostraie li figliule drinto la cascia, la
quale,  vedenno  sto  ammaro  spettacolo,  gridanno
comm’a pazza decette: «O figlie mieie, o pontelle de sta
vita, o pepelle de sto core, o fontane de lo sango mio!
chi ha fatto sta magriata a le finestre de lo Sole? chi ha
’nsagnato senza licenza de miedeco la vena principale de
la vita mia? ohimè, figlie miei, figlie speranza seseta mia,
luce ’ntrovolata, docezza ’ntossecata, stanfella perduta!
vui site spertosate da lo fierro, io smafarata da lo dolore,
vui affocate drinto lo sango, io annegata drinto a le la-
greme! ohimè che pe dare vita a no zio avite acciso na
mamma, ch’io non pozzo tessere chiù la tela de li iuorne
mieie senza vui, contrapise belle de lo telaro de sta negra
vita! besogna che sfiate l’organo de le vuce meie mo che
ne so’ levate li mantece! o figlie, o figlie, comme non re-
sponnite a la mammarella vostra, che già ve dette lo san-
go drinto lo cuorpo, mo ve lo da fore da l’uocchie? ma

Letteratura italiana Einaudi

390

Giovan Battista Basile - Lo cunto de li cunti

pocca la sciorte mia me fa vedere seccata la fontana de li
spassatiempe mieie, non voglio chiù campare pe stim-
molo a sto munno: mo me ne vengo pedata pedata a re-
trovareve!».

Cossì decenno corze a na finestra pe derroparese, ma
a lo stisso tiempo pe la stessa fenestra trasette lo patre
suio drinto na nugola, lo quale le disse: «Fermate, Li-
viella, ca io dapo’ avere fatto no viaggio e tre servizie me
so’ vennecato de Iennariello, che venette a la casa mia a
foiremenne la figlia, co farelo stare tante mise, comm’a
dattolo de maro, drinto na preta; me so’ pagato de lo
male termene tuio a farete sbiare, senza respetto mio,
’ncoppa na nave co farete vedere dui figlie, anze doi
gioie, scannate da lo patre stisso ed aggio mortificato lo
re de lo crapiccio de femmena prena che s’aveva fatto
venire co farelo ’mprimo iodece criminale de lo frate,
po’ boia de li figlie. Ma, perché v’aggio voluto radere e
no scortecare, voglio che tutto lo tuosseco ve torne a pa-
sta riale; e però và te piglia li figliuole tuoie, e nepute
mieie, ca so’ chiù belle che mai, e tu Milluccio abbrac-
ciame, ca t’azzetto pe iennaro e pe figlio e perdono a
Iennariello l’offese, avenno fatto quanto ha fatto pe ser-
vizio de no fratiello tanto meretevole».

Cossì ditto, vennero li figliule, che lo vavo non fu mai
sazio d’abbracciare e vasare, a le quale allegrezze traset-
te pe tierzo Iennariello, ch’essenno passato pe la trafila,
mo se ne ieva ’m bruodo de maccarune, si be’ co tutte li
guste che sentette a la vita soia no le scette mai de mente
li pericole passate, pensanno a l’arrore de lo frate, e
quanto deve essere accuerto l’ommo pe non cadere ’n
fuosso, essenno che

ogne iodizio omano è fauzo e stuorto».

Letteratura italiana Einaudi

391

Giovan Battista Basile - Lo cunto de li cunti

LA SOPERBIA CASTICATA
TRATTENEMIENTO DECEMO
DE LA IORNATA QUARTA

Lo re de Bello Paiese, desprezzato da Cinziella, figlia
de lo re de Surco Luongo, dapo’ che n’appe fatta na
gran vennetta redocennola a male termene, se la piglia
pe mogliere.

Si Ciommetella non faceva comparere priesto lo mago a
iettare acqua sopra lo fuoco, s’erano assottigliate de mane-
ra li spirete de tutte pe la pietate de Liviella c’oramaie le
veneva manco lo shiato; ma ne la conzolazione de la pove-
ra figliola se conzolaro tutte quante e, sossecate l’aneme,
aspettaro che Iacova trasesse ’n campo co la livrera de lo
cunto suio; la quale corze co sta lanza a lo vastaso de lo de-
sederio loro: «Chi troppo la tira la spezza e chi cerca guaie
le vengono guaie e malanne; quanno la perzona va pe
l’estreme de le montagne si casca lo danno è suio, comme
sentirrite ne lo socciesso de na femmena, la quale, sprez-
zanno le corune e li scettre, venne a necessità de na stalla;
si be’ le rotte de capo che veneno da lo cielo portano sem-
pre li ’nchiastre, che non deze mai castico senza carizze né
mazze senza panelle.

Dice ca era na vota lo re de Surco Luongo, lo quale
aveva na figlia chiammata Cinziella, bella comme na lu-
na, ma non aveva dramma de bellezza che non fosse
contrapesata da na livra de soperbia, tanto che, non fa-
cenno cunto de perzona nesciuna, non era possibele che
lo povero patre, che desiderava de collocarela, trovasse
marito, pe buono e pe granne che fosse, da darele sfa-
zione.

Ma, fra tante princepe ch’erano concurze a demanna-
rela pe mogliere, ’nce fu lo re de Bello Paese, lo quale
non lassava cosa da fare pe guadagnarese l’affrezzione
de Cinziella. Ma non tanto isso le faceva buon piso de

Letteratura italiana Einaudi

392

Giovan Battista Basile - Lo cunto de li cunti

servitù quanto essa le faceva mala mesura de premio,
non tanto isso le faceva buon mercato de l’affette suoie
quanto essa le faceva carestia de le voglie, non tanto isso
l’era liberale de l’arma quanto essa l’era scarza de lo co-
re; tanto che lo poverommo non era iuorno che no le de-
cesse: «Quanno, o crodele, a tante mellune de speranza
che me so’ resciute cocozze, ne trovaraggio ’m prova
uno russo? quanno, o cana perra, cessaranno le tempe-
ste de la crodeletate toia e io porraggio co viento pro-
spero addirizzare lo temmone de li designe mieie a sso
bello puorto? quanno, dapo’ tante scalate de sconciure e
de prieghe, chiantaraggio lo stennardo de li desiderie
ammoruse mieie ’ncoppa le mura de ssa bella fortez-
za?».

Ma tutte ste parole erano iettate a lo viento, ca essa
aveva uocchie da spertosare le pietre ma non aveva arec-
chie da sentire li lamiente de chi, feruto, se gualiava, an-
ze lo mostrava mala cera, comme si l’avesse tagliato la vi-
gna. Tale che lo povero signore, visto la canetate de
Cinziella, che ne faceva chillo cunto che fa lo chilleto de
li forfante, ritirannose co le ’ntrate soie co na trinca de
sdigno, disse: «Fore me ne chiammo da lo fuoco d’Am-
more!». Ma facette ioramiento solenno de vennecarese
de sta mora sarraina de manera che s’avesse a chiamma-
re pentuta d’averelo tanto straziato.

E cossì, partutose da chillo paiese e fattose crescere la
varva e datose non saccio che tenta a la facce, ’n capo de
cierte mise, stravestuto da villano, tornaie a Surco Luon-
go, dove, a forza de veveraggie, procuraie de trasire pe
giardeniero de lo re. Dove, attennenno a lavorare com-
me meglio poteva, no iuorno spase sotta a le finestre de
Cinziella una robba a la ’mperiale, tutta pontale d’oro e
diamante, la quale cosa vista da le damecelle subeto lo
dissero a la patrona, che fece ’ntennere a lo giardiniero
si la voleva vennere. Lo quale disse che non era mercan-
te o robbe-vecchie de vestite, ma che l’averria volentieri

Letteratura italiana Einaudi

393

Giovan Battista Basile - Lo cunto de li cunti

donata, puro che l’avessero fatto dormire na notte a la
sala de la prencepessa.

La quale cosa sentuto le dammecelle dissero a Cin-
ziella: «Che ’nce pierde, signora, a dare sta sfazione a lo
giardiniero e pizzoleiane sta robba, che è cosa de regi-
na?». Cinziella, fattose ’ncroccare da chillo amo che pe-
sca autre bavose de cheste, se contentaie e, pigliatose la
robba, le fece avere sto gusto.

Ma la mattina appriesso a lo medesimo luoco spase na
gonnella de la stessa fattura, la quale vista da Cinziella le
fece dicere si la voleva vennere, ca l’averria dato quanto
voleva. E lo giardeniero respose ca no la venneva, ma
l’averria  donata  liberamente  quanno  l’avessero  fatto
dormire drinto l’antecammara de la prencepessa. E Cin-
ziella, pe apparare lo vestito, se fece tirare pe canna a
darele sto contento.

E venuta la terza matina – ’nanze che lo Sole venesse
a battere lo focile sopra l’esca de li campe – stese a la
stessa parte no bellissimo ieppone de conzierto co lo ve-
stito. Lo quale visto, comme l’autre, da Cinziella disse:
«Si non aggio chillo ieppone, io non me tengo conten-
ta!». E, fatto chiammare lo giardiniero, le disse: «È be-
suogno, ommo da bene mio, che me vinne chillo ieppo-
ne c’aggio visto a lo giardino e pigliate lo core mio!».
«Io no lo venno, signora mia, ma si ve piace ve do lo iep-
pone, e na catena de diamante perzì, e faciteme dormire
na notte a la cammara vostra». «Ora mo sì hai de lo vil-
lano!», disse Cinziella, «non te vasta c’hai dormuto a la
sala, po’ a l’antecamera, mo vuoi la cammara! a mano a
mano vorrai dormire a lo lietto mio perzì!». Lo giarde-
niero respose: «Signora mia, io me tengo lo ieppone
mio, vui la cammara vostra! si avite voglia de ciammella-
re, sapite la strata. Io me contento dormire ’n terra, cosa
che non se negarria a no turco; e si vedissevo la catena
che ve voglio dare, fuorze me farrissevo no poco de me-
glio piso».

Letteratura italiana Einaudi

394

Giovan Battista Basile - Lo cunto de li cunti

La prencepessa, parte scannata da l’interesse parte
vottata da le dammecelle, c’aiutavano li cane a la sagliu-
ta, se lassaie correre a contentarese. E venuta la sera –
quando la Notte comm’a conzaro ietta l’acqua de concia
’ncoppa la pella de lo cielo, pe la quale deventa negra –
lo giardeniero, pigliata la catena e lo ieppone, iette a
l’appartamiento de la prencepessa e, datole ste cose, lo
fece trasire a la cammara soia e fattolo sedere a no pon-
tone le disse: «Ora statte loco ciunco e non te movere,
pe quanto stime la grazia mia!»; e, fatto no signo ’n terra
co lo cravone, sogghionze: «Si chisto passe, lo culo ’nce
lasse!», e, cossì ditto, fatto ’ntorniare lo sproviero de la
travacca soia, se corcaie.

Lo re giardeniero, comme la vedde addormuta, pa-
rennole tiempo de lavorare lo territorio d’Ammore se le
corcaie a canto e, ’nante che se scetasse la patrona de lo
luoco, cogliette li frutte d’ammore. La quale, scetata che
fu e visto chello che l’era socciesso, non voze fare de no
male dui e, pe roinare lo giardeniero, mannare a ruina lo
stisso giardino; ma, facenno de la necessità vizio, se con-
tentaie de lo desordene e sentette piacere de l’arrore e,
dove sdegnaie le teste coronate, non se curaie de sogge-
carese a no pede peluso, che tale pareva lo re e pe tale
era da Cinziella stimato.

Ma continuanno sta pratteca scette prena e, vedenno
de iuorno ’n iuorno crescere la panza, disse a lo giarde-
niero comme se vedeva roinata si lo patre s’addonasse
de sto chiaito, e perzò penzassero de remmediare a sto
pericolo. Lo re le respose che autro remmedio non sape-
va penzare a sto male loro che ieresenne, perché l’aver-
ria portata a la casa de na patrona antica soia che l’aver-
ria dato quarche commodetà de figliare.

Cinziella, che se vedde male arredotta, tirata da lo
peccato de la soperbia soia che la portava da scuoglio a
scuoglio, se lassaie movere da le parole de lo re, lassando
la propria casa e mettennose ’n arbitrio de la Fortuna.

Letteratura italiana Einaudi

395

Giovan Battista Basile - Lo cunto de li cunti

Ma lo re, dapo’ luongo cammino, la portaie a la casa soia
medesema ed, azzennato tutto lo fatto a la mamma, la
pregaie che dessemolasse lo negozio, perché se voleva
pagare de l’autezza de Cinziella. E cossì, arremediatola
drinto a na stalluccia de lo palazzo, la faceva vivere mi-
seramente, facennole vedere lo pane co la valestra.

Ora facenno lo pane le zitelle de lo re, isso le com-
mannaie che chiammassero Cinziella ad aiutarele e tutto
a no tiempo disse ad essa che vedesse de zeppoliarene
quarche tortaniello pe remmediare a la famma loro. Cin-
ziella negrecata, sfornanno lo pane, fra uocchie ed uoc-
chie scervecchiatone no tortaniello se lo schiaffaie drin-
to na sacca. Ma a lo stisso tiempo arrivaie lo re, vestuto
da chillo ch’era, e disse a le zitelle: «Chi v’ha ditto che
facite trasire, sta femmenella guitta drinto sta casa? non
vedite a la cera ch’è na mariola? e che sia lo vero, metti-
tele mano a la sacca, ca trovarrite lo delitto ’n genere!».
E, cercatola, trovannoce lo negozio le lavaro la capo de
bona manera, che l’abbaia e l’allucco durai tutto lo iuor-
no.

Ma, tornatose a stravestire lo prencipe e trovatola
scornata e malanconeca de l’affrunto recevuto, le disse
che non se pigliasse tanto abbasca de sto socciesso, ca la
necessità è tiranno dell’uommene e, comme disse chillo
poeta toscanese,

che ’l poverel digiuno
viene ad atto talor che ’n miglior stato
avria in altrui biasmato.

Perzò, mentre la famme caccia lo lupo da lo vosco, es-
sa era scusata si faceva chello che non starria bene ad
autro e però sagliesse ad auto, ca la segnora tagliava cer-
te tele e, offerendose de l’aiotare, vedesse de granciarene
quarche pezza, sapenno ch’era vicino a lo punto de fi-
gliare e l’abbesognavano mille cose.

Letteratura italiana Einaudi

396

Giovan Battista Basile - Lo cunto de li cunti

Cinziella, che non sapeva desdicere a lo marito (che
pe tale lo teneva), sagliette ad auto e mescatose co le
dammecelle a tagliare na mano de savanelle, de soprafa-
sce, de coppolelle e de tillicarelle, ne arravogliaie no fa-
sciaturo e se lo pose sotto a li panne. Ma, arrivato lo re e
fatto n’autra levata de pietto comme aveva fatto de lo
pane, la fece cercare e, trovatole lo furto aduosso, n’ap-
pe n’autra sceroppata de ’nciurie, che comme fosse stata
trovata co na colata sotta se ne scese a la stalla.

Ma, stravestutose, lo re corze a bascio e, vedennola
desperata, le disse che non se lassasse vencere da la ma-
lanconia, ca tutte le cose de lo munno erano opinione e
però vedesse la terza vota si potesse abboscare quarche
cosella, già che steva pe scire a luce; e che l’accasione era
pronta a fare na bona abbusca: «Pocca la signora toia ha
’nzorato lo figlio co na signora de fora e, perché le vo’
mannare na mano de vestite de ’mroccato e de tela d’oro
fatte e buone, dice ca la zita è iusto de la statura toia e ca
le vo’ tagliare a mesura de ssa persona ora mo sarrà face-
le cosa che te venga pe le mano quarche bella retaglia, e
tu miette ’n corbona, ca la vennimmo e campammo la
vita».

Cinziella, fatto chello che le commannaie lo marito,
s’aveva puosto ’n sino no buono parmo de ’mbroccato
riccio, quanno arrivaie lo re e, fatto no granne parapi-
glia, fece cercare Cinziella e, trovato l’abbusco, la cac-
ciaie co gran vregogna; ma, subeto stravestutose da giar-
deniero, corze a bascio a conzolarela, perché si co na
mano la pogneva co l’autra pe l’ammore che le portava
se compiaceva d’ontarela, pe no la mettere ’n despera-
zione.

Ma a la negra Cinziella, pe l’angoscia de chello che
l’era socciesso – pensanno che tutto era castico de lo cie-
lo pe l’arroganza e soperbia c’aveva mostrato, che tenen-
no pe pezze de pede tante princepe e ri mo era trattata
da pettolella e pe avere avuto lo core tuosto a li consiglie

Letteratura italiana Einaudi

397

Giovan Battista Basile - Lo cunto de li cunti

de lo patre mo faceva la facce rossa a le illaiò de le vaias-
se – pe la collera, dico, che se pigliaie de sto scuorno le
vennero le doglie.

A la quale cosa avvisata la regina la fece venire ad au-
to e, mostranno compassione de lo stato suio, la pose a
no  lietto  tutto  racamato  d’oro  e  de  perne,  drinto  na
cammara tapezzato de tela d’oro; cosa che fece straseco-
lare Cinziella, vedennose posta da la stalla a na cammara
riale e da lo letamme a no lietto cossì preziuso e non sa-
peva che l’era socciesso; dove le furo subeto date sorzi-
che e torte, pe farela chiù gagliarda a figliare.

Ma, comme voze lo cielo, senza troppo affanno fece
due bellissime figlie mascole, che non se poteva vedere
la chiù pentata cosa. Ma non cossì priesto fu figliata che
trasette lo re, decenno: «E dove avite puosto lo iodizio
vuostro: a mettere la valtrappa all’aseno? è lietto chisto
pe na perchia guaguina? priesto, facitela sautare a cuor-
pe de mazzate da lloco, e sfommecate de rosamarina sta
cammara, che se ne leve sta pesta!».

La regina sentenno chesto disse: «No chiù, no chiù,
figlio mio! vasta, vasta lo tormiento c’hai dato fi’ mo a
sta povera figliola! deverisse oramai essere sazio, ca l’hai
arredotta a coppola de notte co tante cotture! e, si non
sì sodisfatto de lo despriezzo che te fece a la corte de lo
patre, vaglia a pagarete sto debeto doi belle gioie che
t’ha fatto!».

Cossì decenno fece venire li nennille, la chiù bellezze
cosa de lo munno. Lo re, vedenno cossì belle paciune, se
le ’ntenerette lo core ed, abbraccianno Cinziella, se deze
a canoscere pe chillo ch’era, decennole che quanto l’ave-
va fatto era stato de sdigno de vedere fatto poco cunto
da essa de no re paro suio, ma che da ora nenante l’aver-
ria tenuta sopra la capo soia; la regina dall’autra parte
abbracciannola comme nora e figlia, le dettero cossì
buono veveraggio de li figlie mascole, che le parze assai
chiù doce sto punto de consolazione che tutte li affanne

Letteratura italiana Einaudi

398

Giovan Battista Basile - Lo cunto de li cunti

passate, se be’ sempre appe a mente de tenere vasce le
vele, penzanno sempre comme

figlia de la superbia è la ruina».

Scompute li cunte date pe staglio a chella iornata, lo
prencepe, pe levare quarche malanconia dall’armo che
l’averria puosto lo travaglio de Cinziella, chiammaie Cicco
Antuono e Narduccio, che facessero la parte loro. Li qua-
le, co coppole chiatte e cosciale nigre co li denocchiale e ca-
sacche fellate a taglio co li merlette, scettero da no quatro
de lo giardino a recetare l’egroca che secota.

Letteratura italiana Einaudi

399

Giovan Battista Basile - Lo cunto de li cunti

LA VORPARA
EGROCA

Narduccio e Cicco Antuono

NARDUCCIO

Prestame na patacca, o Cicco Antuono,
e pigliate lo pigno!

CICCO ANTUONO

Affé, la prestaria de bona voglia
si non avesse appunto stammatina
fatto na bella spesa.

NARDUCCIO

È mala sciorte mia; ma che accattaste?

CICCO ANTUONO

Trovai no buono scuntro
de na vorpara nova
che si millanta scute ne cercava,
tanto ’nce averria spiso!

NARDUCCIO

Sì corrivo a lo spennere!
na vorpara lo chiù che pò valere
non passa dui carrine.

CICCO ANTUONO

Mo sì, Narduccio mio! non te ne ’ntienne.
Bene mio, tornatenne!
non sai ca le vorpare so’ sagliute?
già pescavano cate, mo li scute!

NARDUCCIO

Comme, pescano scute? io non te ’ntenno.

CICCO ANTUONO

Sì n’aseno e perdoname.
Tu me pare che mo vienghe a lo munno.
Non sai ca non c’è ommo
che non tenga a la mano na vorpara?

Letteratura italiana Einaudi

400

Giovan Battista Basile - Lo cunto de li cunti

co chesta campa e sguazza,
co chesta sforgia e ’ngrassa,
chesta le mette bona paglia sotta,
pe chesta vene a ’nchiudere li puorce,
co chesta luce e se fa chino ’n funno,
co chesta ’nsomma domena lo munno!

NARDUCCIO

Me fai strasecolare e ire ’n estrece!
che volimmo ’nguagiare
ca t’hai ’nchioccato dareme a rentennere
la luna ne lo puzzo,
e ch’io gliotta che sia pe cosa rara,
lape felosoforo, na vorpara?

CICCO ANTUONO

Apunto chesto, è lapis
sciuto da lo lammicco de lo ’nciegno!

NARDUCCIO

Frate, pe te la dire, aggio manciato
lo pane de chiù forna,
né mai l’aggio sentuta mentovare:
o io so’ scianne o tu me vuoi ’nfoscare.

CICCO ANTUONO

Apre l’aurecchia e ’mezza,
ca sì no nsemprecone.
Poche gente la chiammano vorpara,
perché a la primma ’nfanzia
da quarche mala facce;
perzò li belle ’nciegne
l’hanno cagnato nomme,
perzò che a chesta etate
tutte le cose vanno ammascarate.
Lo prencepe le dace
titolo de presiento o donativo;
lo iodece l’ha puosto
nomme de lieto gagio e ammollamiento
o d’ontata de mano o de voccone;

Letteratura italiana Einaudi

401

Giovan Battista Basile - Lo cunto de li cunti

lo scrivano deritto e sa lo cielo
s’è stuorto chiù de n’anca de no cano.
Lo mercante guadagno,
l’artesciano facenna,
lo potecaro ’nustria,
lo mariuolo ’nciegno o maniucco,
lo sbirro toccatiglia,
lo vannito composta,
lo sordato recatto,
lo spione lo fatto,
la pottana regale,
lo roffiano abbusca, o paraguanto,
lo sanzaro la dice veveraggio,
lo commissario la chiamma percaccio.
’Nsomma le da colore
lo corzaro de spoglie,
lo capitanio de quieto vivere:
si n’è quieto, tornace,
ca porta lo striverio e la ruina,
e t’assicuro affé ca fa chiù guerra
co la vorpara soa che co la sferra!
vuonne chiù? lo poeta
che spoglia de conciette e di parole
quante libre le ’matteno a le mano,
e Aratro e Avidio e Mafaro e Nasone,
le dace nomme de ’mmetazione!

NARDUCCIO

Te ’ntenno, aglie, pe domene!
me riesce affé, tu sì no bravo fante,
de li quatto dell’arte, de coppella,
no bello tartarone ed eccicuorvo,
sì de lo quaglio, arcivo e sapatino:
vuoi dire mo ca tirano d’ancino!

CICCO ANTUONO

Ed ancino e vorpara
songo na cosa stessa!

Letteratura italiana Einaudi

402

Giovan Battista Basile - Lo cunto de li cunti

vasta, ca non è ommo
che no la porte sempre a la centura,
chi d’oro, chi d’argiento e chi de ramma,
chi de fierro o de ligno,
secunno qualità de le perzone.
Comm’a dicere mo: chillo grann’ommo
che conquistaie lo munno,
pe pescare li regne
se l’avea fatta d’oro,
’ncrastata de carvunchie e de diamante.
E chillo che salare
fece tante verrinie a Cicerone,
la portava d’argiento;
l’autre de mano ’n mano,
secunno lo iodizio e lo potere
la fanno comme ponno:
vasta c’ognuno pesca,
e perzò a sto pescare
è puosto vario nomme:
arrocchiare, affuffare, arravogliare,
allegerire, auzare e sgraffignare
ed arresediare ed azzimmare,
shioshiare, scervecchiare, piuziare,
cottiare, annettare e granciare,
zeppoliare e fare maniucche,
fare arravoglia-Cuosemo,
fare netta-paletta,
fare priore, sonare lo zimmaro,
scotolare vorzillo,
e menare lo grancio.

NARDUCCIO

Tutto chesto puoi dire
co na parola schitto:
ioquare a trionfiello,
robbare e assassenare!

Letteratura italiana Einaudi

403

Giovan Battista Basile - Lo cunto de li cunti

CICCO ANTUONO

Sì de mala mammoria! io t’aggio ditto
ca lo munno, oie lo iuorno,
dace a lo male titolo de bene,
né ped autro lo ’nciegno s’assottiglia
che pe mettere ’n opra sta vorpara,
che tira e non si vede,
c’aggrappa e non se sente,
c’afferra e non se tocca,
e sempre piglia e sempre acciaffa e ’ncrocca.

NARDUCCIO

Frate mio, senza ’midia,
c’ogne cosa po’ va pe l’acqua a bascio:
de lo male acquistato
non se ne gaude mai lo terzo arede;
la gente ricca a funno vace a funno,
se vedeno le case scarropate,
le ienimme destrutte e ’mpezzentute,
sempre spierte e demierte,
ca disse buono no mastro de scola:
Tutto lo stuorto ne porta la mola.

CICCO ANTUONO

Ogge li cuolle stuorte
so ’mpise da la famme,
chi no arrobba no ha robba,
chi non piglia no ha paglia,
chi non abbusca ave sempre a l’arma abbasca,
e chi non pesca mai, mai non fa Pasca!

NARDUCCIO

A lo restituire,
fammene tre cavalle!
otra che spisso spisso,
na forca de tre cotte,
goliuso abbuscare babuine,
è puosto pe decreto
’ncoppa a no ciuccio comm’a babione,

Letteratura italiana Einaudi

404

Giovan Battista Basile - Lo cunto de li cunti

ha da la corte na mitria de carta,
a lo mercato vedese mercato,
pe non soffrire famme resta ’nfamme,
perde lo ’nore pe sguazzare n’ora,
pe no poco de ramma
se percaccia no rimmo,
lo zuco de l’agresta
le torna acqua de maro,
pe aggraffare co l’ogna
se procura tre legna,
le penne le deventano pennone:
che serve tanta cuoccole ed argiamma,
tanta sbruonzole e purchie
e picciole e pennacchie
e frisole e fellusse,
si ped essempie e prove tante e tante
non è contento mai chi ha chiù contante?

CICCO ANTUONO

Si tu pruove na vota sta vorpara,
non te ne spise chiù, ch’è comm’a rogna,
che quanto gratte chiù chiù da prodito.
Dammo na giravota
pe l’arte e pe l’afficie de sto munno,
e vedarai ca se ne serve ogn’ommo.
Commenzammo da prima, ed antemonia,
da chi tene vassalle:
ecco abbista ed allumma no massaro
che s’ha ’nchiuso li puorce,
oie le cerca pe ’mpriesto tante scute
da retornarencille
quanno po’ chiove passe e fico secche;
craie manna pe tanto uorgio
pe lo restituire a la recouta;
mo le commanna l’aseno, o li vuoie,
co titolo ca serve pe la corte;
e tanto durarà sto frusciamiento,

Letteratura italiana Einaudi

405

Giovan Battista Basile - Lo cunto de li cunti

tanto secotarà st’ammaro assedio
che chillo, desperato,
fa quarche ’ngioriata a lo vaglivo,
o le ioca de mano. Oh negrecato,
che no l’avesse cacato la mamma,
che s’avesse spezzato
la noce de lo cuollo! ecco, è pigliato
e schiaffato de pesole a na fossa,
puosto cippe a li piede,
misso fierre a lo cuollo
e manette a le mano
co no spetaffio puosto a lo canciello:
Banno e commannamiento: olà, sfrattate!
chi parla a chisto paga sei docate!
’Nsomma, grida che vuoi,
manna memoriale, miette mieze,
non è mai liberato,
si dapo’ tante acite
de strazie e de tormiente,
de spese e de travaglie
non fa quarche composta.
All’utemo che ha fatto de no lupo
chiena la voglia e sazia,
mentre assassina è ditto ca fa grazia.

NARDUCCIO

O mardetta vorpara!
malannaggia la forgia sbregognata
dove fuste vattuta e temperata!

CICCO ANTUONO

Siente. Lo capitanio, e mastrodatta,
perché da lo voie granne
è ’mezzato d’arare lo vetiello,
’nfruceca testemmonie, ’mbroglia carte,
alloga le settenze,
occupa le scritture,
carcera senza causa,

Letteratura italiana Einaudi

406

Giovan Battista Basile - Lo cunto de li cunti

e loco la vorpara fa pe sette,
e, dove deveria
essere strascinato, piglia nomme
ch’è pratteco a l’affizio,
ch’è n’ommo percacciuolo ed ha iodizio!

NARDUCCIO

Chesto è chiù ca lo vero,
e si n’ommo da bene se ne torna
nietto de vorza comme
è nietto de coscienzia,
cosa che m’è socciesso
fuorze dudece vote, ognuno dice
che meglio se ne stia,
ca non è arte soia
e ca è peccato a darele patiente,
ch’è no catarchio e ca non fa proviente.

CICCO ANTUONO

Lo miedeco, si è tristo,
tira a lungo lo male,
e tene parte co lo speziale;
s’è buono, puro mostra
ca fra tante rizette
puro sa sto secreto,
quanno stenne la mano da dereto.

NARDUCCIO

De ssa vorpara non puoi dire male,
ch’è modesta e ’norata;
anze, premio fatale
chisto se pò chiammare:
paghe dereto a chi te fa cacare!

CICCO ANTUONO

Lo mercante non perde
la coppola a la folla:
da la robba stantiva,
la teletta ’ncollata
pe le dare lo piso,

Letteratura italiana Einaudi

407

Giovan Battista Basile - Lo cunto de li cunti

iura, sconciura, afferma
ca lo fraceto è nuovo,
ca lo sfatto è de trinca
e co belle parole e triste fatte
te ’mpapocchia e te mostra
lo ianco pe lo nigro; e truove sempre
drinto a la mercanzia quarche magagna
ed a lo mesurare,
co no galante sfarzo,
stira lo drappo azzò lo truove scarzo.

NARDUCCIO

Perzò no è maraviglia
quanno lo cielo le vota la faccia,
e pe no fallo perdeno la caccia.

CICCO ANTUONO

Lo chianchiero te venne
no caperrone viecchio e malaticcio
pe crastato magliato,
no mazzone pe ienco,
che te l’apara tutto
d’oro brattino e shiure,
pe fare cannaola;
venne l’ossa pe porpa e contr’assisa
e sempre è chiù la ionta che lo ruotolo,
a lo pesare po’ dio te ne scanza!
ioca de deta e scenne la velanza.

NARDUCCIO

È cosa d’abbottare li permune!
perzò la festa pareno barune.

CICCO ANTUONO

L’agliararo te ceca a la mesura,
e pe mostrare ca te dace a curmo
l’uoglio, e ca arriva a signo,
carca lo funno de lo mesoriello,
che tanto s’auza quanto fa scartiello;
mesca sempre la semmola co l’uoglio,

Letteratura italiana Einaudi

408

Giovan Battista Basile - Lo cunto de li cunti

che da cuorpo e colore:
vide na scumma d’oro,
inchie no bello agliaro
e po’ truove na feccia,
anze truove na mesca d’acqua e morga,
che drinto na locerna negra e amara
te fa lo piccio, pedeteia e spara.

NARDUCCIO

Non c’è parmo de nietto,
ogne bene è passato:
munno corrutto e quanto sì cagnato!

CICCO ANTUONO

Lo tavernaro ha le carrafe scarze,
tutta la notte trafeca,
e si trova la votte
c’ha d’averzeto o liento na stoccata,
le fa de ianco d’ova na stoppata;
ma sopra tutto spacca
lo vino buono co lo vino tristo,
fa de l’acito asprinio,
anze de l’acqua vino
e co le deta copre lo cannuolo,
de la carrafa, e ’ngarzate la vista,
che mai non vide la misura trista.

NARDUCCIO

Oh nigro chi ’nce ’matte,
c’abbesogna co loro
no stommaco de fierro e vozza d’oro!

CICCO ANTUONO

Lo cositore face la bannera,
e vede ad ogne taglio se ’nc’è taglio:
mette lo filo a cunto de la seta,
si lo puorte a comprare
vace co l’aco ’m pietto,
te fa largo lo patto
e torna a lo mercante pe lo fatto.

Letteratura italiana Einaudi

409

Giovan Battista Basile - Lo cunto de li cunti

Ma chesto è manco sale:
a la lista te ’mbroglia,
che mardice, a lo leiere lo cunto,
lo nigro punto che t’hai puosto ’m punto.

NARDUCCIO

Oh viate, oh felice l’anemale,
che ponno stare nude
a buosche, a valle, a chiane ed a pennine,
né viveno soggette a ste roine!

CICCO ANTUONO

Siente li robbe-vecchie a la Iodeca,
si te vene crapriccio
de vennere quarcosa:
’nce truove na confarfa,
tanto che sì pigliato pe la canna;
s’accatte no vestito,
mo te lo miette e mo lo truove rutto,
che dura da Natale a Santo Stefano,
e co danno e co scuorno
vai pinto e punto a no medesmo iuorno.
Ma che ire toccanno tante taste?
ca ’nce vorria na resema de carta
a dire tutte quante
l’arte che fanno onore a sta vorpara,
e quante sbrisce e sicche
se so’ fatte pe chesta e grasse e ricche!

NARDUCCIO

’Menzione mardetta,
tuosseco de lo ’nore,
pe la quale se vede
scura la verità, negra la fede!

CICCO ANTUONO

Dì quanto vuoi, c’ogne uno se ne serve!
io mora strangolato co na funa
si pe tutto oie non me ne compero una!

Letteratura italiana Einaudi

410

Giovan Battista Basile - Lo cunto de li cunti

NARDUCCIO

Oh meglio te schiaffasse l’antecore!
si aduopre la vorpara a chisto munno,
co la vorpara sì tirato a funno.

Non saperria dicere si de la bella ielatina de sta iornata
piacesse chiù la capo o la coda, perché si l’una fu saporita,
l’autra se ne scese drinto a le medolla de l’osse e fu tanto
lo gusto de lo prencepe che, pe mostrarese cortese e libera-
le veramente da signore, chiammaie lo guardarobba e or-
denaie che se desse a li recetante na nforra de cappiello
viecchio, che fu de lo vavo. E, perché lo Sole era stato
chiammato de pressa all’autro polo pe soccorrere a li state
suoie occupate dall’ombre, auzatose da sedere se pigliaro
la strata ogne uno a la pagliara soia, co commissione de
tornare la matina co l’appontamiento stisso a lo medese-
mo luoco.

Letteratura italiana Einaudi

411

Giovan Battista Basile - Lo cunto de li cunti

GIORNATA QUINTA

Già l’aucielle referevano a la ’masciatrice de lo Sole tut-
te li ’mbruoglie e tappolle che s’erano fatte la notte, quan-
no lo prencepe Tadeo e la prencepessa Lucia s’erano conzi-
gnate mateniello mateniello a lo luoco soleto, dove se
n’erano venute a sisco nove femmene de le dece. La quale
cosa vista lo prencepe domannaie perché non era venuta
Iacova e, dettole ca l’era pigliata na scesa scoperta, ’n sa-
netate soia!, commannaie Tadeo che se trovasse n’autra
femmena che sopperesse a lo luoco de chella che mancava.
E cossì, pe non ire troppo lontano, fecero venire Zoza,
che steva faccefronte lo palazzo riale, la quale fu recevuta
da Tadeo con granne compremiento, si pe l’obreco che le
teneva, comme pe la ’ncrenazione ed affrezione che l’ave-
va puosto.

La quale ’nsiemme co l’autre avenno cuoto chi nepeta
shioruta, chi spiche a dosso, chi aruta a cinco e chi na cosa
e chi n’autra, chesta se fece na giorlanna comme si avesse
da recetare na farza, chella no grammaglietto, l’una se
’mpizzaie na rosa spampanata ’m pietto, l’autra se mese
no garofano scritto ’mocca.

Ma perché ’nce volevano fuorze quatto ora a secarese pe
miezo lo iuorno, azzò maturasse lo tiempo de smorfire, or-
dinaie lo prencepe che se facesse quarche iuoco pe tratte-
nemiento de la mogliere e, dato penziero a Cola Iacovo lo
scarco, ommo de granne ’nciegno, isso, sì comme avesse ’n
saccocciola le ’menziune, subeto la trovaie, decenno: «Fu
sempre ’nsipeto, signure mieie, chillo gusto che non ha
quarche rammo de iovamiento. Però non foro trovate li
trattenemiente e le veglie pe no piacere dessutele, ma pe
no guadagno gostuso perzì, pocca non sulo se vene a passa-
re lo tiempo co sta manera de iuoche, ma se scetano e fan-
no prunte li ’nciegne a saperese resorvere e a responnere a
chello che se demanna, comm’a punto soccede a lo iuoco

Letteratura italiana Einaudi

412

Giovan Battista Basile - Lo cunto de li cunti

de li iuoche c’aggio pensato de fare, lo quale sarà de chesta
manera: io proponeraggio a quarche femmena de chesse
na sorte de iuoco, la quale senza penzarence m’ha da dice-
re subeto ca no le piace e la causa perché no le dace a
l’omore; e chi tardarrà a responnere o responnerà fore de
preposito aggia da pagare la pena, che sarà fare chella pe-
netenza che commannarrà la segnora prencepessa. E, pe
dare prenzipio a lo iuoco, io me vorria ioquare co la segno-
ra Zeza na mezza patacca a trionfiello!». E Zeza subeto re-
spose: «Non ce voglio ioquare, perché no so’ mariola!».
«Bravo!», disse Tadeo, «ca chi arrobba ed assassina chillo
trionfa!».

«S’è cossì», leprecaie Cola Iacovo, «me trovo no quatto
e miezo pe ioquaremillo co la segnora Cecca a banco fallu-
to». «Non me ’nge catacuoglie», respose Cecca, «ca non
so’ mercante!». «Ha ragione», disse Tadeo, «ca pe lloro è
fatto sto iuoco».

«A lo manco, segnora Meneca», secotaie Cola Iacovo,
«passammo no paro d’ore a lo malecontento». «Perdona-
teme, ca chisso è iuoco de cortesciane!», respose Meneca.
«‘Nge ha dato a lo chiuovo!», disse Tadeo, «ca sta razza
de gente maie stette de bona voglia!».

«Io saccio», repigliaie Cola Iacovo, «ca la segnora Tolla
se ioquarrà co mico na seina de pubreche a quatto mentu-
ne». «Lo cielo me ne scanze!», respose Tolla, «ca chisto è
iuoco de marite c’hanno mala mogliere». «Non potive re-
sponnere meglio», respose Tadeo, «ca sto iuoco è fatto pe
lloro, che spisso spisso fanno a tozza-martino».

«A lo manco, segnora Popa», leprecaie Cola Iacovo,
«ioquammo a binte fegure, ca ve dongo la mano». «Non
sia pe ditto», respose Popa, «ca chisso è iuoco d’adulatu-
re!». «Ha parlato d’Orlanno!», disse Tadeo, «ca chisse
fanno vinte e trenta fegure, trasformannose sempre che
bonno pe mettere dintro a lo sacco no povero prencepe».

E, secotanno, Cola Iacovo disse: «Segnora Antonella,
non perdimmo sto tiempo, previta vostra, ma ioquam-

Letteratura italiana Einaudi

413

Giovan Battista Basile - Lo cunto de li cunti

monge no bello piatto de zeppole a la gabella». «L’hai tro-
vato!», respose Antonella, «manco male che me tratte da
femmena mercenaria!». «Non dice male», disse Tadeo,
«ca sta ienimma de femmene se soleno spesse vote ’nga-
bellare».

«Diascance arrivala!», secotaie Cola Iacovo, «io me la
’nsonno ca se ne passarà l’ora senza pigliareme spasso, si
la segnora Ciulla non se ioqua co mico na mesura de lupi-
ne a chiammare». «E che so’ fatta sbirro?» respose Ciulla.
E Tadeo subeto refose: «Ha ditto veramente de truono,
perché afficio de li vaglive e de li tammare è lo chiammare
a Corte».

«Vienetennella, segnora Paola», tornaie a dire Cola Ia-
covo,  «e  ioquammonge  no  tre  de  cinco  a  picchetto».
«L’haie sgarrata», respose Paola, «ca non so’ mormorato-
re de corte!». «Chesta è dottoressa», respose lo prencepe,
«ca non c’è luoco dove chiù se picca lo ’nore de li qualisse
c’a le case nostre».

«Senz’autro», repigliaie Cola Iacovo, «la segnora Ciom-
metella se contentarrà de ioquare co mico a carrettuso».
«Merregnao!», respose Ciommetella, «bello iuoco de ma-
sto de scola m’avive trovato!». «Chessa deve pagare la pe-
na», disse Cola Iacovo, «che non ha che fare la proposta co
la resposta». «Và fatte tornare li denare da lo masto!», re-
spose lo prencepe, «ca la resposta ’ncascia de Seviglia, per-
ché li pedante ioquano cossì bravo a carrettuso che sì be’
perdeno cinco, sengano la partita».

Ma Cola Iacovo, votatose all’utema delle femmene, le
disse: «Non me pozzo dare a credere che la segnora Zo-
za voglia refutare comme l’autre no ’nvito; perrò me
farrà piacere ioquarese co mico no cianfrone a sbraca-
re». «Guarda la gamma», respose Zoza, «ca chisso è
iuoco de peccerelle». «Ora chessa sì deve fare la peni-
tenzia», concruse Tadeo, «perché a sto iuoco ’nce io-
quano pe fi’ a li viecchie; e perzò, segnora Lucia, tocca a
buie de darele la pena».

Letteratura italiana Einaudi

414

Giovan Battista Basile - Lo cunto de li cunti

E, auzatase Zoza se iette a ’ngenocchiare ’nante la
prencepessa, la quale l’ordinaie pe penitenzia che can-
tasse na villanella napoletana; la quale, fattose venire no
tammorriello, mentre che lo cocchiere de lo prencepe
sonava na cetola, cantaie sta canzona:

Si te credisse dareme martello
e c’aggia filatiello,
ca faie la granne e ’ncriccheme lo naso,
và, figlia mia, ca marito te n’ha raso!

Passaie lo tiempo che Berta filava
e che l’auciello arava
e non sento d’Ammore o frezza o shiamma:
spelata è Patria, mo non ’ng’è chiù mamma!

Và, c’hanno apierto l’uocchie li gattille,
so’ scetate li grille,
si faie niente speranza a sse bellizze,
và ca n’haie sceca, quanto curre e ’mpizze!

Aggio puosto la mola de lo sinno,
né chiù me movo a zinno,
e già conosco dalla fico l’aglio!
Non ’nge pensare chiù, ca non ’ng’è taglio!

Scompette a tiempo la canzona e lo gusto di tutte quan-
no si misero le tavole, a dove si ’nce fu buono da smorfire
’nce fu meglio da shioshiare; ma, comme fu sigillato lo
stommaco e levato li mesale, fu dato commannamiento a
Zeza che scoperesse l’accoppatura de li cunti. La quale, si
be’ steva chiarella, c’aveva fatto la lengua grossa grossa e
l’aurecchie piccerelle, po’ fece lo debito suo cossì dicenno:

Letteratura italiana Einaudi

415

Giovan Battista Basile - Lo cunto de li cunti

LA PAPARA
TRATTENEMIENTO PRIMMO
DE LA IORNATA QUINTA

Lilla e Lolla accattaro na papara a lo mercato che le
cacava denare; l’è cercata ’m priesto da na commare e,
trovanno lo contrario, ’nce l’accide e la ietta pe na fene-
stra; s’attacca allo tafanario de no prencipe mentre face-
va de lo cuorpo, né ’nce la pò scrastare nesciuno fora
che Lolla, pe la quale cosa lo prencipe se la piglia pe
mogliere.

«Gran settenza fu chella de chillo grann’ommo da bene
che l’artesciano ’midia l’artesciano, lo chiavettiero lo chia-
vettiero, lo musico lo musico, lo vicino lo vicino e lo pove-
riello lo pezzente; pocca non c’è pertuso a la fraveca de lo
Munno dove non faccia la tela sto marditto ragno de la
’midia, la quale non se pasce d’autro che de le roine de lo
prossimo, comme particolaremente senterrite da lo cunto
che ve derraggio.

Era na vota doie sore carnale cossì redotte ’n chiana
terra che tanto campavano quanto sputazziannosi da la
matina a la sera le deta facevano quarche poco de felato
a vennere, ma, con tutta sta negra vita, non era possibele
che la palla de la necessità, truccando chella de lo ’nore,
la mannasse fora. Pe la quale cosa lo cielo, ch’è cossì lar-
go a remunerare lo bene comm’è sottile a casticare lo
male, mese ’n capo a ste povere figliole che iessero a lo
mercato a vennere certe matasse de filato e de chello po-
co che ne cacciassero n’accattassero na papara. La quale
cosa fatto e portatese la papara a la casa, le mesero tanto
ammore che la covernavano comme si le fosse sore car-
nale, facennola dormire a lo proprio lietto.

Ma,  scoppa  dì  e  fa  buono  iuorno,  la  bona  papara
commenzaie a cacare scute riccie, de manera che a caca-
ta a cacata se ne ’nchiero no cascione. E fu tale lo caca-

Letteratura italiana Einaudi

416

Giovan Battista Basile - Lo cunto de li cunti

torio che commenzaro ad auzare capo e se le vedde lu-
cere lo pilo, de manera che certe commare loro, trovan-
nose no iuorno ’nziemme a fare parlamiento, dicettero
fra loro: «Hai visto, commare Vasta, Lilla co Lolla, che
l’autr’ieri non avevano a dove cadere morte e mo se so’
repolute de manera che sforgiano da segnore? le vide le
finestre sempre aparate de galline e muodole de carne
che te shioncano ’n facce? che cosa pò essere? o cheste
hanno puosto mano a la votte de l’onore o cheste hanno
trovato lo tesoro!». «Io ne resto na mummia», respose
Perna, «pocca dove cadevano cesse mo le veo ’m perte-
ca e resagliute, che me pare no suonno».

Dicenno cheste cose, ed autre, stimolate da la ’midia
facettero no pertuso da la casa loro che responneva a le
cammere de ste doie figliole, pe fare le guattarelle e ve-
dere se potessero dare quarche pasto a la curiosità loro e
tanto facettero la spia che na sera – quanno lo Sole da co
la sparmata de li raggie ’ncoppa le barche de lo mare
dell’Innia pe dare feria all’ore de lo iuorno – vedero Lil-
la e Lolla che mesero le lenzola nterra e, facennoce sagli-
re la papara, chella commenzaie a sghizzare frusce de
scute, pe la quale cosa le scettero a no medesimo tiempo
le bisole dell’uocchie e la vozza de la canna.

E, venuta la matina – quanno Apollo co la verga d’oro
scongiura l’ombra a retirarese – venuta Pasca a trovare
ste figliole e dapo’ mille giravote de parlamiento, tira e
longa, venne a lo quateno pregannole a prestarele pe doi
ora la papara, pe fare pigliare ammore a la casa a certe
paparelle che avevano accattato. E tanto seppe dicere e
pregare che le nzemprecone de le doie sore, parte per
essere abonate che non sapevano negare parte pe non
mettere a malizia la commare, ’nce la prestattero co pat-
to che ’nce la tornasse subito.

Iuta la commare a trovare l’autre, stesero subito len-
zola ’n terra e facettero saglire la papara, che, pe parte
de mostrare na zecca a lo fonnamiento che cognasse

Letteratura italiana Einaudi

417

Giovan Battista Basile - Lo cunto de li cunti

scute ’nce aperette no connutto de latrina, che lavoraie
la biancaria, a cheste scure, de terra gialla che l’adore ne
ieva pe tutto lo quartiero, comme va de le pignate mari-
tate la domeneca.

La quale cosa vedenno, penzaro che, covernannola
bona, farria sostanza de lapis filosoforo pe sodisfare la
voglia loro; e cossì la cevaro tanto che le sceva pe canna
e, postola ’ncoppa a n’autro lenzulo nietto, se primma la
papara se mostraie lubreca, mo se scoperse a visinterio,
che la digestione fece la parte soia. Pe la quale cosa le
commare, sdegnate, vennero ’n tanta collera che, tuorto
lo cuollo a la papara, la iettaro pe la fenestra a na stratel-
la che non passava, a dove se iettava la monnezza.

Ma comme voze la sciorte, che dove manco te cride fa
nascere la fava, passaie da chella parte no figlio de re che
ieva a caccia, dove se le moppe lo cuorpo de manera
che, dato a tenere la spada e lo cavallo a no servitore,
trasette a chillo vicuozzolo a scarricare lo ventre; e, fatto
c’appe lo servizio, non trovannose carta a la saccocciola
pe stoiarese, visto chella papara accisa de frisco se ne
servette pe pezza.

Ma la papara, che n’era morta, s’afferraie de manera
co lo pizzo a le porpe de lo nigro prencepe che com-
menzanno a gridare ’nce corzero tutte li serviture e, vo-
lennola sciccare da la carne, non fu possibele, che s’era
attaccato comme na Sarmace de penne a n’Ermafrodito
de pilo. De sciorte che lo prencepe, non potenno resiste-
re de lo dolore e vedenno le fatiche de li serviture iettate
a lo viento, se fece portare ’m braccia a lo palazzo riale,
dove, fatto chiammare tutte li miedece e conferitese so-
pra la facce de lo luoco, fecero tutte le prove loro pe
remmediare a sto azzedente, mettenno unziune, ado-
pranno tenaglie, iettannoce porvere. Ma, vista che la pa-
para era na zecca che non se scrastava pe argiento vivo,
na sangozuca che non se levava pe acito, fece subito iet-
tare no banno: che chi se confidasse levarele chillo fru-

Letteratura italiana Einaudi

418

Giovan Battista Basile - Lo cunto de li cunti

sciamiento de tafanario s’era ommo l’averria dato miezo
regno e si era femmena l’averria pigliata pe mogliere.

Loco te vediste la gente a morra a darence de naso!
ma quanto chiù ’nce facevano remmedio chiù la papara
stregneva e tenagliava lo scuro prencepe, che pareva che
se fossero confarfate tutte le rizzette de Galeno, l’Afori-
sme de Ipocreto e li remmedie de Mesoè contra la Poste-
riore de Ristotele pe trommiento de chillo sventurato.

Ma comme voze la sciorte, fra tante e tante che ven-
nero a fare sta prova ’nce arrivaie Lolla, la chiù peccerel-
la de le doie sore. La quale comme vedde la papara la
canoscette e gridaie: «‘Ntrofatella mia, ’ntrofatella!» La
papara, che sentette la voce de chella che le voleva bene,
lassaie subeto la presa e le corze ’n zino facennole tanta
carizze e basannola, no se curanno de cagnare lo culo de
no prencepe co na vocca de na villana.

Lo prencepe, che vedde sta maraviglia, voze sapere
comme camminava lo fatto e, benuto ’n considerazione
de la burla de le commare, le fece frustare pe la terra e
mannare ’n ausilio e, pigliatose Lolla pe mogliere co la
papara ’n dote, che cacava ciento tesore, dette n’autro
marito ricco ricco a Lilla e stettero li chiù conzolate de
lo munno, a dispietto de le commare, le quale, volenno
chiuderle na strada alle recchezze che le mannaie lo cie-
lo, le apersero n’autra ad essere regina, conoscenno alla
fine che

ogne ’mpiedeco è spisso iovamiento».

Letteratura italiana Einaudi

419

Giovan Battista Basile - Lo cunto de li cunti

LI MISE
TRATTENEMIENTO SECUNNO
DE LA IORNATA QUINTA

Cianne e Lise fratielle, l’uno ricco e l’autro povero:
Lise, ped essere povero e niente aiutato da lo frate ricco,
se parte e ’ncontra tale fortuna che se fa straricco; l’au-
tro cerca pe ’midia la medesema sorte e le resce cossì
contraria che non se pò scazzecare da na desgrazia gran-
ne senza l’aiuto dell’autro frate.

Lo riso che ’mattette a chella scommerzione pe la de-
sgrazia de lo prencepe fu cossì spotestato che l’avette a
scennere la polletra ad ognuno de loro e se ne sarriano iu-
te contrapuntianno rise pe fi’ a la rosa se Cecca no avesse
fatto signo che era all’ordine pe sbufarare lo suio; pe la
quale cosa fatto no sequesto a le bocche de tutte, commen-
zaie a dicere: «È mutto da scrivere a lettere de catafarco
che maie lo stare zitto fece nozemiento a nesciuno: ma la
lengua de certe mozzecutole, che non sanno mai dicere be-
ne e sempre tagliano e coseno e sempre fuorfecheiano e
pogneno, non te curare, ca ne cauzano bene de la costeiu-
ne, ca a lo scotolare de li sacche sempre s’è visto e se vede
ca dove lo dire bene s’acquista amore ed utile, lo dire male
se guadagna nemicizia e roina. Sentite de che manera e me
darrite no cantaro de ragione.

Dice ch’era na vota duie frate carnale, Cianne, che
steva commodo commodo comme a no conte, e Lise,
che n’aveva manco la vita: ma quanto l’uno era povero
de fortuna tanto l’autro era meschino d’animo, che non
se sarria auzato da cacare pe refrescarele lo spirito, tanto
che lo povero Lise, desperato, lassaie la patria e se la
dette a camminare lo munno.

E tanto camminaie che na sera arrivaie co na iornata
pessima a na taverna, dove trovaie dudece giuvene sedu-
te ’ntuorno a lo fuoco, li quali, visto lo nigro Lise tutto

Letteratura italiana Einaudi

420

Giovan Battista Basile - Lo cunto de li cunti

aggrancato, che era adesa tisico de lo friddo, sì pe la
staggione che era forte comme pe le vestite ch’erano la-
sche, lo commetaro a sedere ’ncanto a lo focolaro.

Lo quale azzettato lo ’mvito, ca ne aveva no granne
abbesuogno, se mese a scarfare e, scarfannose, fu adde-
mannato da uno de chille giuvene, ch’era tutto ’ngrifuto,
co na cera brosca da fare sorreiere: «Che te pare, paiesa-
no, de sto tiempo?».

«Che me vo’ parere?», disse Lise, «me pare ca tutte le
mise dell’anno fanno lo debito loro; ma nui, che non sa-
pimmo chello che addimannammo, volimmo dare legge
a lo cielo e, desideranno le cose a muodo nuostro no pe-
scammo troppo a funno se sia bene o male, utele o dan-
no chello che ’nce vene ’n crapiccio, tanto che lo vierno
quanno chiove vorriamo lo Sole Lione, lo mese d’agusto
le scarricate de le nuvole, non penzanno che, se chesto
fosse, le stagione iarriano a capoculo, le semiente se per-
darriano, le racoute iarriano a mitto, le cuorpe se ’nta-
marriano e la Natura iarria a gamme ’n cuollo. Però las-
sammo fare a lo cielo lo curso suio, ca però ha fatto
l’arvole: pe remmediare co le legne a lo rigore de lo vier-
no e co le frunne a lo caudo de la stata».

«Tu parle da Sanzone», disse chillo giovene, «ma non
me puoi già negare che chisto mese de marzo, dove sim-
mo, non sia troppo ’mpertinente: co tante ielate e chiop-
pete, neve e grannole, viente, refole, neglie e tempeste e
autre fruscole ’nce fa venire ’n fastidio la vita». «Tu dice
lo male de sso povero mese», respose Lise, «ma non par-
le già dell’utile che ’nce porta, pocca isso da prinzipio,
co lo mettere ’nanze la primmavera, alla ’ngenetazione
de le cose e, quanno maie autro, isso è causa che lo Sole
prova la felicità de lo tiempo presente co farelo trasire a
la casa de lo Montone».

Appe gran gusto sto giovene de le parole de Lise, per-
ché a punto era lo stisso mese de Marzo, che co l’autre
unnece fratielle era capetato a chella taverna. Pe remo-

Letteratura italiana Einaudi

421

Giovan Battista Basile - Lo cunto de li cunti

nerare la bontà de Lise, che non aveva saputo dire male
de no mese tanto tristo che manco li pasture lo vonno
mentovare, le dette na bella cascetella, dicennole: «Pi-
gliate chesta e tutto chello che t’abisogna cerca puro,
che aprenno sta casciolella te la trovarrai ’nante».

Lise co parole granne de sommessione rengraziaie
chillo giovene e, puostose la cascietta a capo comme co-
scino, se mese a dormire e – non tanto priesto lo Sole co
le pennielle de li raggi venne a retecare de chiaro l’om-
bre de la Notte – licenziatose da chille giuvene se mise
’n cammino.

Ma non fu allontanato cinquanta passe da la taverna
che, aprenno la cascietella, disse: «O bene mio e non
porria avere na lettica ’nforrata de friso, co no poco de
fuoco dintro e caminasse caudo caudo pe dintro ste ne-
ve?».  Non  cossì  priesto  appe  scomputo  de  dire,  che
comparze na lettica co li lettichiere, che, pigliatolo peso-
le pesole e puostolo dintro, isso le dicette che cammi-
nassero verzo la casa soia.

E, comme fu l’ora de menare li buoffole, aperta la ca-
sciolella disse: «Venga robba da mangiare!», e loco te
vediste sbrommare lo bene da lo cielo e fu tale lo ban-
chetto che ’nge potevano mangiare diece re de corona.

Arrivato na sera a no vosco, che non deva prattica a lo
Sole pe venire da luoche sospette, aperta la cascietella
dicenno: «A sto bello luoco, dove sto shiummo fa con-
trapunte ’ncoppa le prete pe accompagnare lo cantofer-
mo de le viente frische, io vorria reposare sta notte», e
loco te vediste armare na travacca de scarlato fino sotto
a na tenna de ’ncerato, co matarazze de penna, coperta
de Spagna e lenzola shioshiale-c-vola. E, demannanno
da mangiare, fu priesto n’ordine no repuosto d’argenta-
ria a facce de no prencepe ed aparata na tavola, sotto
n’autra tenna, de vevanne che l’adore ieva ciento miglia.
Mangiato che appe, iette a dormire e – quanno lo gal-
lo, ch’è spione de lo Sole, avisaie lo patrone ca l’ombre

Letteratura italiana Einaudi

422

Giovan Battista Basile - Lo cunto de li cunti

erano allentate e stracque e ca mo era tiempo, comme a
sordato prattico, de darele a la coda e farene scafaccio –
aperta la cascia dicenno: «Vorria no bello vestito, per-
ché ogge m’ha da vedere fratemo e le vorria fare canna-
vola», e ’nitto ’n fatto se vedde n’abito de segnore de
velluto ’n quaranta nigro, co vernile de ciambellotto rus-
so, co no bello picco granne sopra na nforra de lanetta
gialla, che vedive no campo de shiure, e, vestutose, Lise
se mettette drinto la lettica e arrivaie a la casa.

Cianne, che vedennolo venire cossì sforgiuso e co tan-
ta commoditate, voze sapere che fortuna era stata la
soia. Lo quale le contaie de li giuvene c’aveva trovato a
chella taverna e de lo presiento che l’avevano fatto, ma
tenne fra le diente lo descurzo passato co chillo giovene.
Cianne no vedde l’ora de lecenziarese da lo frate, dicen-
nole che iesse a riposare, ch’era stracquo, e subeto se
mese pe le poste.

Arrivaie a chella taverna dove, trovato li medesime
giuvene, se mese a chiacchiarare co loro e fattole chillo
giovene la medesema ’nterrogazione, che le pareva de
sto mese de marzo, isso, aprenno tanto de cannarone,
commenzaie a dire: «O che dio lo sconfonna sto mese
marditto, nemico de le ’nfranzesate, odiuso de li pecora-
re, ’ntrovolamiento de l’umure, scasamiento de li cuor-
pe!  mese  che,  volenno  annonziare  quarche  roina  a
n’ommo, se le dice: và, ca marzo te n’ha raso!; mese che,
quanno vuoi dare a uno lo titolo maggiore de presentu-
so, se le dice: che cura de marzo!; ’nsomma è no mese
che sarria la fortuna de lo munno, la ventura de la terra,
la recchezza dell’uommene se le fosse sborrato la chiaz-
za de la squatra de li fratielle».

Lo mese de Marzo, che se sentette fare sta lavata de
capo da Cianne, sfarzai la cosa fino a la matina, co pen-
ziero de le ’nzoccare lo bello trascurzo. E volennose
Cianne partire, le dette no bello scorriato dicennole:
«Sempre che te vene desederio de quarcosa, e tu dì:

Letteratura italiana Einaudi

423

Giovan Battista Basile - Lo cunto de li cunti

scorriato, dammene ciento!, e vederrai perne ’nfilate a lo
iunco».

Cianne, rengraziato lo giovene, accomenzaie a toccare
de sperone e no voze fare prova de lo scorriato fin che
n’arrevaie a la casa soia, dove, a pena puosto lo pede,
trasette a na cammara segreta pe conzervare li denare
che sperava da lo scorreiato, a lo quale dicette: scorreia-
to, dammene ciento!». E lo scorreiato se non ce ne deze
dì che torna pe lo riesto, facenno contrapunto de com-
positore de musica pe le gamme e pe la facce, de manera
che a li strille corze Lise e, vedenno ca lo scorreiato non
se poteva tenere, ca faceva comme a cavallo scapolo,
aperze la cascetella e lo facette fermare.

E, demannato Cianne che l’era successo, ’ntese la sto-
ria e le dicette che non se lamentasse d’autro che de se
medesemo, che se aveva cacato da se stisso lo male com-
me a turdo e che aveva fatto comme a lo cammillo, che,
desideranno avere le corna, perdette l’aurecchie. Ma che
’mezzasse n’autra vota a tenere frieno a la lengua, la qua-
le è stata la chiava che l’aveva apierto lo magazeno de sta
desgrazia, perché se isso diceva bene de chillo giovene
correva fuorze la medesima fortuna. Tanto chiù ca lo di-
re bene è na mercanzia che non costa niente e sole avan-
zare guadagno che non se crede.

A l’utemo lo conzolaie che non cercasse chiù commo-
dità de chello che l’aveva dato lo cielo, ca la cascetta soia
vastava a ’nchire a scafaccio trenta case d’avare e ca isso
sarria stato patrone de tutto lo bene suio, perché a l’om-
mo liberale lo cielo le è tesoriero e ca, sì be’ n’autro frate
l’averria ’n savuorrio pe la canetate che l’aveva usata nel-
le miserie soie, tuttavota penzava ca la meschenezza soia
era stato lo viento prospero che l’aveva portato a sto
puorto e perzò ce ne voleva avere grazia ed aveva anemo
de recanoscere sto piacere.

Sentute ste cose Cianne le cercaie perdonanza de lo
’nzamorramiento passato e, fatta na lega de poteca, se

Letteratura italiana Einaudi

424

Giovan Battista Basile - Lo cunto de li cunti

gaudettero ’nsiemme la bona ventura e da l’ora ’nante
Cianne disse bene d’ogni cosa, pe trista che fosse, ca

lo cane scaudato d’acqua cauda
have sempre paura de la fredda».

Letteratura italiana Einaudi

425

Giovan Battista Basile - Lo cunto de li cunti

PINTO SMAUTO
TRATTENEMIENTO TERZO
DE LA IORNATA QUINTA

Betta recusa de volere marito; all’utemo se ne ’mpasta
uno de mano soia ed, essennole arrobbato da na regina,
dapo’ mille travaglie lo trova e, co grann’arte recuperato-
lo, se lo reporta a la casa.

Avenno scomputo lo cunto Cecca, che piacquette stre-
mamente a tutte, Meneca, che steva a cavalletto pe sparare
lo suio, visto che stevano co l’aurecchie appezzute pe senti-
re cossì parlaie: «Fu sempre chiù defficele all’ommo lo
conservare l’acquistato che l’acquistare de nuovo: perché
nell’uno concorre la Fortuna, che spesse vote aiuta le ’nio-
stizie, ma nell’autro ’nce vole sinno. Però se vede pe lo
chiù persona che n’ha trascurso saglire dov’è lo bene, ma
pe carestia de ’nciegno vrociolarene a bascio, comme da lo
cunto che ve dirraggio, si site comprennuoteche, porrite
chiaramente vedere.

Era na vota no mercante che aveva na figlia uneca e
sola, la quale desiderava grannemente de vedere mareta-
ta, ma, pe quanto tastiava sto liuto, la trovava ciento mi-
glia lontano da le recercate soie, pocca sta capo sbentata
comm’a scigna de le femmene odiava la coda e comm’a
territorio vannuto e caccia reservata negava lo commer-
zio d’ogn’ommo e voleva sempre feria a lo tribunale
suio, sempre vacanza a le scole, sempre feste de corte a
lo banco, tanto che lo patre ne steva lo chiù affritto e de-
sperato de lo munno.

Ed, occorrenno de ire a na fera, disse a la figlia, che se
chiammava Betta, che desiderava che le portasse a lo re-
tuorno ed essa le decette: «Tata mio, se me vuoi bene,
portame no miezo cantaro de zuccaro de Palermo e mie-
zo d’ammennole ambrosine, co quatto o sei fiasche d’ac-
qua d’adore e no poco de musco e d’ambra, portanno-

Letteratura italiana Einaudi

426

Giovan Battista Basile - Lo cunto de li cunti

me perzì na quarantina de perne, dui zaffire, no poco de
granatelle e rubini, co no poco d’oro filato e sopra tutto
na mattara e na rasora d’argiento».

Lo patre se maravegliaie de sta addemanna stravagan-
te, puro, pe non contradire a la figlia, iette a la fera e tor-
naie portannole puntualemente quanto aveva cercato.
La quale, avuto cheste cose se ’nchiuse dintro na cam-
mara e commenzaie a fare na gran quantità de pasta
d’ammennole e zuccaro, ’mescata co acqua rosa e spro-
fummo e commenzaie a fare no bellissimo giovene, a lo
quale fece li capille de fila d’oro, l’uocchie de zaffire, li
diente de perne, le lavra de robine e le dette tanta grazia
che no le mancava se no la parola. La quale cosa fatto,
avenno sentuto dicere ca n’autra statua a li prieghe de
no certo re de Cipro deventaie viva, tanto pregaie la dea
d’ammore che la statua commenzaie ad aprire l’uocchie
e, renforzanno le preghere, se mese a shiatare e dapo’ lo
shiato scettero le parole, e scioglienno all’utemo tutte le
membra, commenzaie a camminare.

Betta, co n’allegrezza granne chiù che s’avesse guada-
gnato no regno, l’abbracciaie e basaie e, pigliatolo pe la
mano, lo portaie ’nanze lo patre dicennole: «Tata, ’gno-
re mio, sempre avite ditto ca stivevo goliuso de vedere-
me maritata e io, pe contentareve me l’aggio sciuto se-
cunno  lo  core  mio».  Lo  patre,  che  vedde  scire  da  la
cammara de la figlia sto bellissimo giovene che n’aveva
visto trasire, remase attoneto e, vedenno tanta bellezza
che se poteva pagare no grano pe testa a mirarelo, se
contentaie che se facesse sto matremonio, facennose na
festa granne dove, fra l’autre che ’nce vennero, ’nce ca-
pitaie na gran regina scanosciuta, la quale visto la bellez-
za de Pinto Smauto, che cossì le deze nomme Betta, se
ne ’ncapricciaie d’autro che de baia.

E perché Pinto Smauto, che n’aveva tre ora che aveva
apierto l’uocchie a le malizie de lo munno, non sapeva
’ntrovolare l’acqua, accompagnaie pe fi’ a le scale le fo-

Letteratura italiana Einaudi

427

Giovan Battista Basile - Lo cunto de li cunti

rastere ch’erano venute a ’norare le nozze, che cossì
l’aveva ditto la zita, e, facenno lo stisso co chella segno-
ra, essa pigliatolo pe la mano lo trasportaie chiano chia-
no fi’ a la carrozza a sei cavalle che teneva a lo cortiglio,
dove tiratolo drinto fece toccare a la vota de le terre
soie, dove lo nsemprece de Pinto Smauto, non sapenno
che l’era socciesso, le deventaie marito.

Betta, aspettatolo no piezzo né vedennolo chiù com-
parere, mannaie a bascio a lo cortiglio si fosse a parlare
co quarche perzona, fece saglire all’astraco si ’nce fosse
iuto a pigliare airo, s’affacciaie a lo necessario si fosse iu-
to a dare lo primmo tributo alla necessità de la vita; ma,
non trovannolo, subeto se ’magenaie ca ped essere tanto
bello l’era stato arrobbato, e fatto iettare li solite banne,
né comparenno nesciuno a revelarlo, facette resoluzione
de irelo cercanno pe tutto lo munno stravestuta da po-
verella.

E, puostose de sta manera a cammenare, dapo’ quar-
che mese arrivaie a la casa de na bona vecchia, che la re-
cettaie co granne amore; e, ’ntiso la desgrazia de Betta e
vedenno de chiù ch’era prena, n’avette tanta compassio-
ne che le ’mezzaie tre parole: la primma, tricche varlac-
che, ca la casa chiove; la seconna, anola tranola, pizze fon-
tanola;  la  terza,  tafar’e  tammurro,  pizze  ’ngongole  e
cemmino, decennole che le iesse decenno a tiempo de lo
chiù granne abbesuogno, ca ne cacciaria gran beneficio.
Betta,  sì  be’  restaie  maravigliata  de  sto  presiente  de
vrenna, perzò decette fra se stessa: «Chi te sputa ’n can-
na non te vo’ vedere muorto e chi piglia non secca, ogne
picca iova; chi sa che bona fortuna se ’nchiude drinto a
sse parole?». E cossì decenno, rengraziato la vecchia, se
mese a cammenare.

E,  dapo’  luongo  viaggio,  arrivato  a  na  bella  cettà
chiammata Monte Retionno se ne iette deritto a lo pa-
lazzo riale, dove cercaie, pe l’ammore de lo cielo, no po-
co de recietto a la stalla, ped essere vecina a lo partoro.

Letteratura italiana Einaudi

428

Giovan Battista Basile - Lo cunto de li cunti

La quale cosa sentuto da le dammecelle de corte, le fece-
ro dare na cammarella ’miezo le scale, dove stanno la ne-
grecata vedde passare Pinto Smauto, pe la quale cosa
appe tanta allegrezza che fu ’m ponta ’m ponta a sciulia-
re dall’arvolo de la vita.

Ma, perché se trovava a tanta necessitate, voze fare
prova de la primma parola dettale da la vecchia; e cossì,
decenno tricche varlacche, ca la casa chiove, se vedde
comparere ’nante no bello carruocciolo d’oro ’ncrastato
tutto de gioie, lo quale ieva da se stisso pe la cammara,
ch’era  no  spanto  a  vedere.  La  quale  cosa  visto  da  le
dammecelle, lo dissero a la regina che, senza perdere
tiempo, corze a la cammara de Betta e, veduto sta bella
cosa, le disse si ’nge lo voleva vennere, che l’averria dato
quanto sapeva addemannare. La quale respose, che si
be’ era pezzente, stimava chiù lo gusto suio che tutto
l’oro  de  lo  munno  e  però  si  voleva  lo  carruocciolo,
l’avesse fatto dormire na notte co lo marito.

La regina restaie maravigliata de la pazzia de sta po-
verella, che ieva tutta perogliosa e pe no capriccio voleva
dare tanta recchezza, e fece preposito de zeppoliarene
sto buono voccone e, addobbianno Pinto Smauto, faces-
se la poverella contenta e male pagata.

E – venuta la Notte, quanno esceno a fare mostra le
stelle de lo cielo e le lucciole de la terra – la regina, dato
l’addormio a Pinto Smauto, lo fece corcare a canto a
Betta; lo quale tanto faceva quanto l’era ditto, né cossì
priesto fu iettato ’ncoppa lo matarazzo che se mese a
dormire comme a no ghiro. Betta negrecata, che penza-
va chella notte de scontare tutte l’affanne passate, ve-
denno ca non c’era audienzia ped essa, commenzaie a la-
mentarese fore de mesura, remproverannole tutto chillo
che aveva fatto pe causa soia. E non chiuse mai vocca
l’addolorata e n’aperze mai uocchie l’addormentato, fic-
ché no scette lo Sole co l’acqua de spartire a separare
l’ombra da la luce, quanno la regina scese a bascio e se

Letteratura italiana Einaudi

429

Giovan Battista Basile - Lo cunto de li cunti

pigliaie pe mano Pinto Smauto, decenno a Betta: «Già sì
contenta?». «Tale contento puozze avere tutto lo tiem-
po de la vita toia», respose sotto lengua Betta, «pocca
aggio passato accossì male notte che me ne allecorderag-
gio pe quarche iuorno».

Ma, non potenno resistere, la negra voze fare la se-
conna prova de le seconne parole e, decenno anola tra-
nola, pizze fontanola, vedde comparere na gaiola d’oro
co no bellissimo auciello fatto de prete preziose e d’oro,
che cantava a facce de no rossegnuolo. La quale cosa vi-
sto le dammecelle, e referutole a la regina, lo voze vede-
re; e, fattole la stessa addemanna che l’aveva fatto de lo
carruocciolo e respuostole Betta lo stisso c’aveva re-
spuosto la primma vota, la regina, c’aveva allommato e
ammascato la corriva, prommese de farela dormire co lo
marito.

E, pigliatose la gaiola co l’auciello e venuto la notte,
dette lo soleto addormio a Pinto Smauto e lo mannaie a
dormire co Betta a la stessa cammara dove aveva fatto
armare no bello lietto. La quale, vedenno che dormeva
comm’a scannato, commenzaie a fare lo stisso lamiento,
decenno cose che averria muoppeto a compassione na
preta selece e, lamentannose e chiagnenno e sciccannose
tutta, passaie n’autra notte ’mottonata de tormiento. E
comme fu iuorno scese la regina a pigliarese lo marito e
lassaie la negrecata Betta fredda e ielata, che se magnaie
le mano a diente de la burla che l’era stata fatta.

Ma, scenno la matina Pinto Smauto pe ire a cogliere
quatto fico a no giardino fore la porta de la cetate, se
l’accostaie no scarpe-vecchie, che steva a muro a muro
co la cammara de Betta, lo quale n’aveva perduto parola
de quanto essa aveva ditto e referette de punto ’m punto
lo trivolo, lo sciabacco e le lamentaziune de la sfortunata
pezzente. La quale cosa sentuta lo re, che già commen-
zava a mutare sinno, se ’magenaie comme potesse passa-
re sto negozio e penzaie che si n’autra vota le venesse

Letteratura italiana Einaudi

430

Giovan Battista Basile - Lo cunto de li cunti

fatto d’essere mannato a dormire co la poverella non
s’averria vevuto chello che le faceva dare la regina.

Ora, volenno Betta fare la terza prova e decenno le
terze parole tafaro e tammurro, pizze ’ngongole e cemmi-
ne, ne scettero na mano de panne de seta e d’oro e de fa-
sce ragamate co na concola d’oro, che la regina stessa
n’averria potuto mettere ’nsieme cossì belle galantarie.
Le quale cose allommate da le dammecelle ne fecero avi-
sata la patrona, la quale trattaie d’averele comm’avea
fatto dell’autro e, avuto la medesima resposta da Betta,
che si le voleva avesse fatto dormire lo marito cod essa,
la regina, decenno fra se stessa: «Che ’nce perdo a con-
tentare sta pacchiana pe cacciarele da sotto ste belle co-
se?» e, pigliatose tutte ste ricchezze che l’offerse Betta –
comme la Notte comparse de sero, essennole liquidato
lo strommiento pe lo debeto contratto co lo suonno e lo
repuoso – dette l’addormio a Pinto Smauto.

Ed isso, tenennolo ’mocca e fatto fenta de ire a scarre-
care la vessica, lo iettaie dinto a na cammara e, iutose a
corcare a canto a Betta, essa commenzaie a fare la stessa
canzone, decenno comme l’avea ’mpastato co le mano
soie de zuccaro e ammennole, comme l’avea fatto li ca-
pille d’oro e l’uocchie e la vocca de perne e prete prezio-
se e comme l’era debetore de la vita datale da li dei pe le
preghere soie e, utemamente, comme l’era stato arrob-
bato e essa, grossa prena, l’era iuta cercanno co tante
stiente che lo cielo ne guarde ogne carne vattiata. E, de
chiù, comme avea dormuto dui autre notte cod isso, e
dato ’n cagno dui tesore, e n’avea potuto avere na parola
schitto, tale che chesta era l’utema notte de le speranze
soie e l’utemo termene de la vita.

Pinto Smauto, che steva scetato, sentuto ste parole e
allecordatose comme no suonno de chello ch’era passa-
to, l’abbracciaie e conzolaie comme meglio seppe. E –
perché la Notte era sciuta co la mascara negra a portare
lo ballo de le stelle – s’auzaie chiano chiano e, trasuto

Letteratura italiana Einaudi

431

Giovan Battista Basile - Lo cunto de li cunti

dinto la cammara de la regina, che steva sprofonnata ne
lo suonno, se pigliaie tutte le cose che n’avea zeppoliato
a Betta e tutte le gioie e tornise ch’erano dinto lo scritto-
rio, pe sodesfarese de li travaglie passate. E tornato a la
mogliere, se ne partettero all’ora stessa e tanto cammi-
naro ficché scettero da li confine de chillo regno, dove
se reposaie tanto a no buono alloggiamento che Betta
scette a luce co no bello mascolo.

E levata che fu da lo lietto s’abbiaro a la vota de la ca-
sa de lo patre, dove lo trovaro sano e vivo, c’a lo gusto
de revedere la figlia deventai comme figliulo de quinne-
ce anne; e la regina, non trovanno né lo marito né la pez-
zente né le gioie, se scieccaie tutta a pilo ’mierzo, a la
quale non mancaie chi disse:

chi gabba, non se doglia s’è gabbato».

Letteratura italiana Einaudi

432

Giovan Battista Basile - Lo cunto de li cunti

LO TURZO D’ORO
TRATTENEMIENTO QUARTO
DE LA IORNATA QUINTA

Parmetella, figlia de no vellano povero, ’ncontra na
bona fortuna, ma, pe troppo curiosità, le scappa da le
mano e, passato mille travaglie, trova lo marito ’n casa
de la mamma, ch’era n’orca e, passate pericole granne,
se gaudeno ’nsiemme.

’Nce fu chiù d’una c’averria pagato no dito de la mano
c’avesse avuto sta virtù de farese no marito o mogliere a
voglia soia; e particolarmente lo prencepe, che s’averria
veduto na pasta de zuccaro a canto dove se trovava na
massa de venino. Ma, venenno lo iuoco de lo tuocco a Tol-
la, essa non aspettaie la ’ssecuzione pe pagare sto debeto,
ma cossì decette: «L’essere la perzona sopierchio coriosa e
lo volere troppo soprassapere porta sempre lo miccio a la
mano pe dare fuoco a la monezione de le fortune soie e
spisso spisso chi cerca li fatte d’autro sgarra le cose propie
e lo chiù de le vote chi scava troppo curioso luoche pe tro-
vare tesore trova quarche chiaveca dove ’nce schiaffa de
facce: comme soccesse a na figlia de n’ortolano, de la ma-
nera che secoteia.

Era na vota n’ortolano, lo quale, essenno poveriello
poveriello che pe quanto sudava a faticare non poteva
scire da pane a vennere, accattaie tre porchette a tre fi-
gliole femmene che aveva, azzò, crescennole, se trovas-
sero quarcosa pe dotecella.

Pascuzza e Cice, ch’erano le chiù granne, portaro a
pascere le loro a no bello pascone, ma non vozero che
Parmetella, ch’era la figliola chiù picciola, iesse co loro,
cacciannola azzò iesse a pascere a quarch’autra parte.

La quale, portanno l’animaluccio suio pe dintro no
vosco, dove se facevano forte l’ombre contra l’assaute
de lo Sole e arrivata a no certo pascolo ’miezo a lo quale

Letteratura italiana Einaudi

433

Giovan Battista Basile - Lo cunto de li cunti

correva na fontana, che tavernara d’acqua fresca ’mitava
co lengua d’argiento li passaggiere a bevere na meza,
trovaie no cierto arvolo co le frunne d’oro, de le quale
pigliatone una la portaie a lo patre, che co n’allegrezza
granne la vennette chiù de vinte ducate, che le vastaro
ad appilare quarche pertuso. E demannata dove l’avesse
trovata, disse: «Piglia, messere mio, e non cercare autro,
si non vuoie guastare la sorte toia!».

E, tornato lo iuorno appresso, fece lo medesimo e
tanto  continuaie  a  sfronnare  chill’arvolo  che  restaie
spennato, comme si avesse recevuto lo sacco da li viente.
Passato l’autommo e addonatose ca st’arvolo aveva
no gran turzo d’oro, lo quale non se poteva sciccare co
le mano, iette a la casa soia e, tornata co n’accetta, se po-
se a scauzare ’ntuorno ’ntuorno lo pedale dell’arvolo e,
auzato comme meglio potte lo turzo, ’nce trovai sotto na
bella scala de porfeto, pe la quale essa, che era coriosa
fore de mesura, scennette a bascio e, camminato pe na
gran cava futa futa, trovaie na bella chianura ne la quale
era no bellissemo palazzo, che no scarpisave autro c’oro
ed argiento, né te deva autro ’n facce che perne e prete
preziose.

E, miranno Parmetella comme ’nsallanuta sti belle
sfuorge, né vedenno perzona nesciuna mobele dintro a
cossì bello stabele, trasette dintro na cammara dov’era
na mano de quatre ne li quale se vedevano pente tanta
belle cose e particolarmente la ’gnoranza de n’ommo sti-
mato sapio, l’ingiustizia de chi teneva le belanze e l’ag-
gravie vennecate da lo cielo, cose da fare strasecolare
cossì parevano vere e vive, dintro la quale cammara tro-
vaie na bella tavola apparecchiata.

Parmetella, che se senteva sonare le stentine, non ve-
denno perzona nesciuna se mese a tavola comm’a no
bello conte a smorfire. Ma, stanno a lo meglio de lo maz-
zecare, eccote trasire no bello schiavo, lo quale disse:

Letteratura italiana Einaudi

434

Giovan Battista Basile - Lo cunto de li cunti

«Ferma, non te partire, ca te voglio pe mogliere e farete
la chiù felice femmena de lo munno!».

Parmetella, si be’ filaie sottile pe la paura, tutta vota a
sta bona prommessa pigliaie core e, contentatose de
chello che voze lo schiavo, le fu subeto consignata na
carrozza de diamante, tirata da quatto cavalle d’oro co
l’ascelle de smeraude e robine, che la portavano volanno
ped aiero azzò se pigliasse spasso, e le foro date pe servi-
zio de la perzona soia na mano de scigne vestute de tela
d’oro, che subeto ’ncignannola da capo a pede la mesero
’n forma de ragno, che pareva propio na regina.

Ma, venuta la notte – quanno lo Sole, desideruso de
dormire a le ripe de lo shiummo dell’Innia senza tavane,
stuta lo lumme – lo schiavo le disse: «Bene mio, si vuoi
fare la nonna, corcate a sto lietto, ma, comme si ’ncafor-
chiata dintro a le lenzola, stuta la cannela e stà ’n celle-
vriello a fare chello che te dico, si non vuoi sgarrare lo fi-
lato».

Le quale cose fatto Parmetella se mese a dormire; ma
non appe accossì priesto appapagnato l’uocchie che lo
cargiumma, deventato no bellissemo giovane, se le cor-
caie a lato ed essa, scetatose e sentennose cardare senza
pettene la lana, appe a morire atterruta; ma, visto che la
cosa se redoceva a guerra cevile, stette ferma a le botte.
Ma – ’nante che scesse l’Arba a cercare ova fresche pe
confortare lo vecchiariello ’nammorato suio – lo schiavo
sautaie da lo lietto e tornaie a ripigliare la petena soia,
lassanno Parmetella assai goliosa de sapere quale canna-
ruto s’aveva sorchiato l’uovo primmarulo de cossì bella
pollanca.

Ma, ionta l’autra notte e corcatose e stutato le cannele
comme aveva fatto la sera ’nanze, ecco se ne venne a lo
soleto lo bello giovane a corcareselle a lato. Lo quale,
dapo’ che fu stracco de iocoliare essennose puosto a
dormire, essa deze de mano a no focile che s’aveva appa-
recchiato e, allummato l’esca, dette fuoco a lo zorfariello

Letteratura italiana Einaudi

435

Giovan Battista Basile - Lo cunto de li cunti

e, appicciato la cannela, auzaie la coperta e vedde l’eba-
no tornato avolio, lo caviale latte e natte e lo carvone
cauce vergene.

A le quale bellezze stanno a canna aperta a tenere
mente e contempranno la chiù bella pennellata c’avesse
dato mai la Natura ’ncoppa la tela de la maraveglia, sce-
tatose lo bello giovene commenzaie a iastemmare Par-
metella, decenno: «Ohimè, ca pe causa toia aggio da sta-
re sette autre anne a sta penetenzia mardetta, mentre co
tanta curiositate haie voluto dare de naso a li secrete
miei! ma và, curre, scapizzate, che non puozze parere e
torna a le pettolelle, pocca n’hai conosciuto la sciorte
toia!». Cossì decenno squagliaie, comm’argiento vivo.

La negra, fredda e ielata, vascianno la capo ’nterra
scette da chella casa e, comme fu arrivata fora la grotta,
scontraie na fata che le disse: «O figlia mia, quanto me
chiagne l’arma de la desgrazia toia! tu vaie a lo macello,
dove passarrà pe lo Ponte de lo capillo sta negra perzo-
na! perzò, pe arremmediare a lo pericolo tuio, piglia ste
sette fusa, ste sette fico e st’arvariello de mele e ste sette
para de scarpe de fierro e cammina tanto senza fermare-
te mai ficché se strudeno, che vederrai ’ncoppa a no
gaifo de na casa sette femmene che starranno a filare da
sopra a bascio co lo filo arravogliato all’ossa de muorte.
E tu sai che buoi fare? statte bello accovata e, guatto
guatto, comme scenne a bascio lo filo e tu levane l’uosso
ed attaccance lo fuso ontato de mele co la fico ’n cagno
de vertecillo, perché tirannole ad auto e sentenno lo do-
ce dirranno: – Chi m’have addociuto la mia voccuccia,
le sia addociuta la soa ventoruccia! E dapo’ ste parole
una, appriesso l’autra diranno: – O tu, che m’hai portato
ste cose duce, lassate vedere! E tu respunnerrai: – Non
voglio, ca me mance! E chelle dirranno: – Non te ma-
gno, se dio me guarda la cocchiara! E tu ’mponta li pie-
de e stà tosta e esse secotaranno: – Io non te mancio, se
dio me guarde lo spito! E tu sauda, comme te radisse. Et

Letteratura italiana Einaudi

436

Giovan Battista Basile - Lo cunto de li cunti

esse leprecarranno: – Io non te magno, se dio me guarde
la scopa! E tu non le credere zubba e si decesse: – Non
te magno, se lo cielo me guarde lo cantaro!, e tu chiude
la vocca e non pipetare, ca te farriano vacoare la vita.
All’utemo dirranno: – Se dio me guarde Truone-e-lam-
pe, ca non te mancio!, tanno tu saglie ad auto, e tremma
secura ca non te farranno male».

’Ntiso chesto Parmetella commenzaie a cammenare
pe valle e pe munte, tanto che le scarpe de fierro ’ncapo
de sette anne se strudettero. Et arrivata a no gran caso-
ne, dov’era na loggetta sciuta ’nfore, vedde le sette fem-
mene che felavano e, fatto chello che l’aveva conzigliato
la fata, dapo’ mille guattarelle e covarelle, essa all’ute-
mo, fatto lo ioramiento de Truone-e-lampe, fattose ve-
dere sagliette ad auto, dove tutte sette le decettero: «O
cana tradetora, tu sì la causa che fratemo sia stato sette e
sette anne drinto la grotte, lontano da nui, ’n forma de
schiavo! ma non te corare, ca se haie saputo farence co
lo ioramiento no sequestro a la canna, co la primma ac-
casione scunte lo nuovo e lo viecchio! ora sai che buoi
fare? accovate dereto a chella mattara e, comme vene
mamma nostra, la quale senz’autro te ’nnorcarria, tu le
va retomano e afferrale le zizze, che le tene comm’a bi-
saccie dereto le spalle, e tira quanto puoie né lassare mai
ficché non iure pe Truone-e-lampe de non farete male».
La quale cosa fatto da Parmetella, dapo’ avere iorato
per la paletta de lo fuoco, pe lo preolillo, pe lo pagese,
pe lo trapanaturo, pe la rastellera, iorai pe Truone-e-
lampe ed essa lassaie le zizze e se fece vedere all’orca, la
quale le disse: «Haime no cauce! ma sorca deritto, tra-
detora, ca co la primma chioppeta te ne faccio portare a
la lava!».

E, cercanno co le sproccole l’accasione de scrofonia-
resella, no iuorno pigliaie dudece sacche de legumme
confose  e  mescolate  ’nsiemme,  ch’erano  cicere  chie-
chierchie pesielle nemmiccole fasule fave rise e lopine, e

Letteratura italiana Einaudi

437

Giovan Battista Basile - Lo cunto de li cunti

le disse: «Tradetora, te’, piglia ste legumme e scigliele de
manera che ognuna stia spartata dall’autra, che se pe
stasera non so’ fatte io me te ’nnorco comm’a zeppola
de tre caalle!».

La povera Parmetella, sedutase a pede li sacche, dece-
va chiagnenno: «Mamma mia bella, o quanto me sarrà
’ntorzato lo turzo d’oro! chesta è la vota che sarrà spe-
duto lo hiaieto mio! pe vedere na facce negra tornata
ianca sto core negrecato è tornato mappina! ohimè so’
fosa, so’ speduta, non c’è chiù remmedio, me pare ad
ora ad ora de ’nchire lo cannarone de chell’orca fetente!
né ’nc’è chi m’aiuta, no ’nc’è chi me conziglia, né ’nc’è
chi me conzola!».

Ora,  mentre  faceva  lo  sciglio,  eccote  comparere
comm’a no lampo Truone-e-lampe, lo quale aveva for-
nuto l’asilio de la mardezzione che le fu data. Lo quale,
si be’ steva ’ncagnato co Parmetella, puro lo sango non
poteva farese acqua e, vedennole fare sto sciabacco, le
disse: «Tradetora, ched hai che chiagne?». Ed essa le
contaie lo male trattamiento de la mamma e lo fine suio,
che era de cacciarene li picciole e ’norcaresella. A la
quale respuose Truone-e-lampe: «Susete e piglia core,
ca non sarrà quanto se dice!», e, tutto a no tiempo, spar-
poglianno tutte le legumme pe terra, fece nascere no
delluvio de formiche, le quale subeto commenzaro ad
ammontonare spartatamente tutte le legumme, tanto
che Parmetella, recogliennole ogn’una da simmeto, ne
’nchiette li sacche.

E venuta l’orca e trovato lo servizio fatto s’appe a de-
sperare, decenno: «Chillo cane de Truone-e-lampe m’ha
fatto sto bello servizio, ma tu me pagarraie lo sfriddo: e
perzò piglia ste facce de cocetrigno, che songo pe dude-
ce matarazze, e fa che pe stasera siano chine de penne,
autramente ne faccio la chianca!».

La negra, pigliatose le facce e sedutose ’n terra, com-
menzaie a fare autro che riepeto, martoriannose tutta e

Letteratura italiana Einaudi

438

Giovan Battista Basile - Lo cunto de li cunti

facenno  doi  fontane  dell’uocchie,  quanno  comparze
Truone-e-lampe e le disse: «Non chiagnere, tradetora!
lassa fare a sto fusto, ca te caccio a puorto. Perzò scapil-
late sta capo, spanne le facce de matarazzo ’n terra e
commenza  a  chiagnere  e  a  trevoliare,  strillanno  ch’è
muorto lo Re de l’aucielle e vide che ne soccede». Cossì
fece Parmetella ed ecco na nuvola d’aucielle che scorava
l’aiero, li quale sbattenno l’ascelle facevano cadere a
cuoffo a cuoffo le penne, tanto che ’manco termene de
n’ora foro chine li matarazze.

E venuta l’orca e visto lo fatto ’ntorzai de manera che
schiattava pe shianche, decenno: «Truone-e-lampe m’ha
pigliato a frusciare, ma sia strascinata a coda de scigna
s’io non la coglio a passo dove non pozza scappare!».
Cossì decenno disse a Parmetella: «Curre, vrociola a la
casa de sorema e dì che me manne li suone, perché aggio
’nzorato Truone-e-lampe e volimmo fare na festa de re».
Dall’autra parte mannaie a dicere a la sore che, venenno
tradetora a cercare li suone, l’accedesse subeto e la coci-
nasse, ca sarria venuta a magnare ’nziemme cod essa.

Parmetella, che se vedette commannare servizie chiù
liegge, se rallegraie tutta, credennose che fosse commen-
zato ad addocirese lo tiempo – oh quanto songo stuorte
li iodizie omane! – ma, trovato pe la strata, Truone-e-
lampe vedennola ire de buon passo le decette: «Dove sì
abbiata, scura tene? non vide ca vaie a la chianca e te
fraviche da te li cippe, t’ammole tu stessa lo cortiello, tu
stessa te stiempere lo venino, ca sì mannata all’orca, per-
ché te gliotta? ma siente e non dubitare: pigliate sta pa-
nella, sto mazzo de fieno e sta preta e, comme arrivarraie
a la casa de ziama, vì ca truove no cane corzo lo quale
venarrà abbaianno pe mozzecarete e tu dalle sta panella,
ca l’appile la canna. Passato lo cane trovarrai no cavallo
scapolo, che venarrà pe darete a cauce e scarpisarete e
tu dalle sto fieno, ca le ’mpasture li piede. All’utemo tro-
varrai na porta che sempre sbatte: e tu pontellala co sta

Letteratura italiana Einaudi

439

Giovan Battista Basile - Lo cunto de li cunti

preta, ca le lieve la furia. Saglie po ad auto, ca truove
l’orca, co na peccerella ’m braccio c’have allommato no
furno pe te ’nce arrostere, la quale te dirrà: «Tiene sta
criatura, e aspetta quanto vao suso a pigliare li suone»;
ma sacce ca se va a ammolare le zanne pe te squartare a
piezze a piezze. E tu iettanno la fegliola dintro a lo furno
senza pietà, ca è carne di orco, pigliate li suone che stan-
no dereto la porta e sbigna fore ’nante che torna l’orca,
ca si no sì speduta. Ma avierte ca stanno dintro na scato-
la, la quale non aprire si non vuoie avere guaie e cata-
laie».

E fatto Parmetella quanto le consigliaie lo ’nammora-
to, a lo tornare che facette co li suone aperse la scatola e
lloco te vediste volare da ccà no frauto, dallà na ciara-
mella, da na parte na zampogna, dall’autra no chiucchie-
ro, facenno pell’aiero mille sciorte de suone e Parmetel-
la appriesso sciccannose tutta la facce. Fra chisto miezo
scette l’orca e, non trovanno Parmetella, s’affacciaie a na
fenestra gridanno a la porta: «Scamazza sta tradetora!».
E la porta respose: «Non voglio fare male a la sbentora-
ta, ca m’have pontellata!». E l’orca gridaie a lo cavallo:
«Scarpisa sta malantrina!». E lo cavallo respose: «No la
voglio scarpisare, ca m’ha dato lo fieno a rosecare!». E
l’orca chiammaie finalmente lo cane decenno: «Mozzeca
sta vigliacca!». E lo cane respose: «Lassala ire la pove-
rella, ca m’ha dato la panella!».

Ora mo Parmetella, che ieva vocetianno dereto li suo-
ne, scontraie Truone-e-lampe lo quale le fece na bona
’mbrosoliata decenno: «O tradetora, non vuoi propio
’mezzare a le spese toie che pe sta ’mardetta coriosità sì
a lo stato dove te truove?». Cossì decenno chiammaie a
sisco li suone e le tornaie a ’nchiudere a la scatola, de-
cennole che le portasse a la mamma. La quale, comme la
vedde, gridaie ad auta voce: «O sciorte crodele, perzì
sorema m’è contraria, che non m’ha voluto dare sto con-
tento!».

Letteratura italiana Einaudi

440

Giovan Battista Basile - Lo cunto de li cunti

Venette fra sto tiempo la zita novella, ch’era na peste,
na gliannola, n’arpia, na malombra, nasorchia, mossuta,
cefescola, votta-crepata, tutta teseca, che co ciento shiu-
re e frascune pareva taverna aperta de nuovo. A la quale
la sogra fece no gran banchetto e, perché aveva male fe-
le, fece apparecchiare la tavola vicino a no puzzo, dove
mese le sette figlie co na ’ntorcia ped uno ’mano, danno-
ne doi a Parmetella, facennola sedere ’ncoppa l’urlo de
lo puzzo co designo che, venennole suonno, tommolias-
se a bascio.

Ora, mentre lo magnare ieva e beneva e commenzava-
no a scaudarese li sanghe, Truone-e-lampe, che steva
comm’a la zita che male ’nce venne, disse a Parmetella:
«O  tradetora,  me  vuoi  bene?».  E  essa  respose:  «Fi
’ncoppa all’astraco!». E chillo leprecaie: «Si me vuoi be-
ne, damme no vaso!». E essa: «Dio me ne scanze, arras-
so sia! bona robba che te canta appriesso lo cielo te la
mantenga da ccà a ciento anne, co sanetate e figlie ma-
scole!». E la zita respose: «Ben se pare ca sì na sciaurata,
si campasse ciento anne, che fai la schifosa de vasare no
giovene cossì bello ed io, pe doi castagne, me lassai vasa-
re a pezzechille da no pecoraro!».

Lo zito, che sentette sta bella prova, fece bottune e
’ntorzaie comm’a ruospo, che se l’annozzaie lo magnare
’ncanna; tutta vota fece de la trippa corazzone e gliottet-
te sto pinolo, co penziero de fare appriesso li cunte e
saudare sta partita. Ma, levato le tavole, ne mannaie la
mamma e le sore, ed isso, la zita e Parmetella restaro
’nsiemme pe irese a corcare; e, mentre se faceva scauza-
re da Parmetella, disse a la zita: «Mogliere mia, hai visto
comme sta spurceta m’ha negato no vaso?». «Have avu-
to tuorto», respose la zita, «a darese pede arreto de vasa-
rete, essenno tu cossì bello giovene, mentre io, pe doi
castagne, me fice vasare da no guarda pecore!».

Non potte chiù contenerese Truone-e-lampe ma, co
lampe de sdigno e truone de fatte, sagliutole la mostarda

Letteratura italiana Einaudi

441

Giovan Battista Basile - Lo cunto de li cunti

a lo naso mese mano a no cortiello e scannarozzaie la zi-
ta e, fattole no fuosso a la cantina, l’atterraie ed, abbrac-
cianno Parmetella, le disse: «Tu sì la gioia mia, tu lo
shiore de le femmene, lo schiecco de le ’norate! e perzò
votame ss’uocchie, damme ssa mano, stienne sso musso,
’nzeccate core, ca voglio essere lo tuio mentre lo munno
è munno!».

Cossì decenno se corcattero e stettero ’ngaudianno
ficché lo Sole levaie li cavalle de fuoco da la stalla d’ac-
qua e le cacciaie a pascere pe li campe semmenate da
l’Aurora,  quanno,  venuta  l’orca  co  l’ova  fresche  pe
confortare li zite, azzò decesse viato chi se ’nzora, e piglia
sogra!, trovaie Parmetella abbracciata co lo figlio e, ’nti-
so lo negozio comme era passato, corze de ponta a la so-
re pe conzertare lo muodo da levarese da ’nante sto
spruoccolo dell’uocchie suoie senza che lo figlio la po-
tesse aiutare.

E, trovato che pe dolore de la figlia cotta a lo furno
s’era ’nfornata essa perzì, che lo fieto d’arzo ammorbava
tutto lo vicinato, tanto fu la desperazione soia che, da
orca deventato montone, tanto tozzai la capo pe le mura
che le sghizzaro le cellevrella e Truone-e-lampe, fatto fa-
re pace a Parmetella co le cainate, stettero felice e con-
tiente, trovanno vero lo mutto ca

chi la dura la vence.

Letteratura italiana Einaudi

442

Giovan Battista Basile - Lo cunto de li cunti

SOLE, LUNA E TALIA
TRATTENEMIENTO QUINTO
DE LA IORNATA QUINTA

Talia, morta pe na resta de lino, è lassata a no palazzo,
dove capitato no re ’nce fa dui figlie. La mogliere gelosa
l’ha ne le mano e commanda che li figlie siano date a
magnare cuotte a lo patre e Talia sia abbrusciata: lo cuo-
co salva li figlie e Talia è liberata da lo re, facenno iettare
la mogliera a lo stisso fuoco apparecchiato pe Talia.

Dove lo caso dell’orche poteva portare quarche frecola
de compassione addusse causa de gusto, rallegrannose
ognuno che le cose de Parmetella fossero resciute assai
meglio de chello che se penzava. Dopo lo quale cunto toc-
canno a Popa de ragioniare essa, che steva co li piede a la
staffa, cossì decette:

«Era na vota no gran signore, ch’essendole nata na fi-
glia chiammata Talia fece venire li sacciente e ’nevine de
lo regno suio a direle la ventura. Li quale, dapo’ varie
consiglie, concrusero ca passava gran pericolo pe na re-
sta de lino: pe la quale cosa fece na proibizione che din-
tro la casa soia non ce trasesse né lino né cannavo o au-
tra cosa semele, pe sfoire sto male scuntro.

Ma, essenno Talia grannecella e stanno a la fenestra,
vedde passare na vecchia che filava; e, perché n’aveva vi-
sto mai conocchia né fuso e piacennole assai chello ro-
cioliare che faceva, le venne tanta curiositate che la fece
saglire ’ncoppa, e, pigliato la rocca ’mano, commenzaie
a stennere lo filo, ma pe desgrazia, trasutole na resta de
lino dintro l’ogna, cadette morta ’n terra.

La quale cosa visto la vecchia ancora zompa pe le sca-
le a bascio. E lo nigro patre, ’ntiso la desgrazia soccessa,
dapo’  avere  pagate  co  varrile  de  lagreme  sto  cato
d’asprinio, la pose, dintro a lo medesimo palazzo che
steva ’n campagna, seduta a na seggia de velluto, sotta a

Letteratura italiana Einaudi

443

Giovan Battista Basile - Lo cunto de li cunti

no bardacchino de ’mbroccato, e, chiuso le porte, ab-
bannonaie pe sempre chillo palazzo, causa de tanto dan-
no suio, pe scordarese ’n tutto e pe tutto la memoria de
sta desgrazia.

Ma ienno fra certo tiempo no re a caccia e, scappato-
le, no farcone volaie dintro na fenestra de chella casa né
tornanno a rechiammo, fece tozzolare la porta, creden-
no che ’nce abbitasse gente. Ma, dapo’ tozzolato no
buono piezzo, lo re, fatto venire na scala de vennegnato-
re, voze de perzona scaliare sta casa e vedere che cosa
nce fosse dintro e, sagliuto ’ncoppa e trasuto pe tutto,
restaie na mummia non trovannoce perzona vivente.

All’utemo  arrivaie  a  la  cammara  dove  steva  Talia
comme ’ncantata, che vista da lo re, credennose che
dormesse, la chiammaie; ma, non revenenno pe quanto
facesse e gridasse e pigliato de caudo de chelle bellezze,
portatola de pesole a no lietto ne couze li frutte d’am-
more e, lassatola corcata, se ne tornaie a lo regno suio,
dove non se allecordaie pe no piezzo de chesto che l’era
socciesso.

La quale, dapo’ nove mise, scarricaie na cocchia de
criature, uno mascolo e l’autra femmena, che vedive dui
vranchiglie de gioie, li quale covernate da doi fate che
comparzero a chillo palazzo, le posero a le zizze de la
mamma. Li quale, na vota, volenno zucare né trovanno
lo capetiello, l’afferraro lo dito e tanto zucaro che ne ti-
raro l’aresta, pe la quale cosa parze che se scetasse da no
gran suonno e, vistose chelle gioie a canto, le dette zizza
e le tenne care quanto la vita.

E mentre non sapeva che l’era accascato trovannose
sola sola dintro a chillo palazzo, e co dui figlie a lato, e
vedennose portare quarche refrisco de magnare senza
vedere la perzona, lo re, allecordato de Talia, pigliato
accasione de ire a caccia venne a vederela e, trovatola
scetata e co dui cucchepinte de bellezza, appe no gusto
da stordire. E, ditto a Talia chi era e comm’era passato

Letteratura italiana Einaudi

444

Giovan Battista Basile - Lo cunto de li cunti

lo fatto, fecero n’amecizia e na lega granne e se stette na
mano de iuorne cod essa, e, lecenziatose co prommessa
de tornare e portarenella, iette a lo regno suio, nome-
nanno a tutt’ore Talia e li figlie, tale che se manciava
aveva Talia ’mocca e Sole e Luna, che cossì dette nom-
me a li figlie, si se corcava chiammava l’uno e l’autro.

La mogliere de lo re, che de la tardanza a la caccia de
lo marito aveva pigliato quarche sospetto, co sso chiam-
mare de Talia, Luna e Sole l’era pigliato autro caudo che
de sole e perzò, chiammatose lo secretario le decette:
«Siente cca, figlio mio: tu stai fra Sciglia e Scariglia, fra
lo stantaro e la porta, tra la mazza agghionta e la grata.
Si tu me dici di chi sta ’nammorato maritemo io te faccio
ricco e si tu me nascunne sto fatto io non te faccio trova-
re né muorto né vivo».

Lo compare, da na parte scommuoppeto de la paura,
dall’autra scannato da lo ’nteresse, ch’è na pezza all’uoc-
chie de l’onore, n’appannatora de la iostizia, na sferraca-
vallo de la fede, le disse de lo pane pane e de lo vino vi-
no, pe la quale cosa la regina mannaie lo stisso secretario
’nome de lo re a Talia, ca voleva vedere li figlie. La qua-
le co n’allegrezza granne mannatole, chillo core de Me-
dea commannaie a lo cuoco che l’avesse scannate e fat-
tone deverse menestrelle e saporielle, pe farele magnare
a lo nigro marito.

Lo cuoco, ch’era teneriello de permone, visto sti dui
belle pumme d’oro n’avette compassione e, datole a la
mogliere soia che li nasconnesse, apparecchiaie dui cra-
pette ’n cento fogge.

E venuto lo re, la regina co no gusto granne fece veni-
re le vivanne e, mentre lo re mangiava co no gusto gran-
ne dicenno «Oh comme è buono chesto, pre vita de
Lanfusa! oh comm’è bravo chest’autro, pe l’arma de va-
vomo!», essa sempre deceva: «Magna, ca de lo tuo man-
ge!». Lo re doi o tre vote non mese arecchie a sto taluor-
no, all’utemo, sentuto ca continuava la museca, respose:

Letteratura italiana Einaudi

445

Giovan Battista Basile - Lo cunto de li cunti

«Saccio ca magno lo mio, perché non ce hai portato
niente a sta casa!» e, auzatose co collera, se ne iette a na
villa poco lontano a sfocare la collera.

Ma fra sto miezo, non sazia la regina de quanto aveva
fatto,  chiammato  de  nuovo  lo  secretario  mannaie  a
chiammare Talia co scusa ca lo re l’aspettava, la quale a
la stessa pedata se ne venne desiderosa de trovare la luce
soia, non sapenno ca l’aspettava lo fuoco. Ma, arrivata
’nanze la regina, essa, co na facce de Nerone tutta ’nvi-
perata, le disse: «Singhe la benvenuta, madamma Troc-
cola! tu sì chella fina pezza, chella mal’erva che te gaude
maritemo? tu sì chella cana perra che me fave stare co
tanta sbotamiente de chiocca? và ca sì benuta a lo pur-
gaturo, dove te scontarraggio lo danno che m’haie fat-
to!».

Talia, sentenno chesto, commenzaie a scusarese ca
non era corpa soia e ca lo marito aveva pigliato posses-
sione de lo terretorio suio quanno essa era addobbiata.
Ma la regina, non volenno ’ntennere scuse, fece allom-
mare dintro a lo stisso cortiglio de lo palazzo no gran fo-
carone  e  commannaie  che  ’nce  l’avessero  schiaffata
’miezo. Talia, che vedde le cose male arrivate, ’ngenoc-
chiatase ’nante ad essa la pregaie c’a lo manco le desse
tanto tiempo che se spogliasse li vestite c’aveva ’n cuol-
lo. La regina, non tanto pe meserecordia de la negra gio-
vane quanto pe avanzare chille abete racamate d’oro e
de perne, disse: «Spogliate, ca me contento».

E Talia commenzata a spogliarese, ogne piezzo de ve-
stito che se levava iettava no strillo: tanto che, avennose
levato la robba, la gonnella e lo ieppone, comme fu a lo
levarese de lo sottaniello, iettato l’utemo strillo, tanno la
strascinavano a fare cennerale pe lo scaudatiello de le
brache de Caronte, quanno corze lo re e, trovato sto
spettacolo, voze sapere tutto lo fatto, e, demannato de li
figlie, sentette da la stessa mogliere, che le renfacciava lo

Letteratura italiana Einaudi

446

Giovan Battista Basile - Lo cunto de li cunti

tredemiento recevuto, comme ’nce l’aveva fatto canna-
riare.

La quale cosa sentuto lo nigro re, datose ’m preda de
la desperazione, commenzaie a dicere: «Adonca so’ sta-
to  io  medesemo  lupo  menaro  de  le  pecorelle  meie!
ohimè, e pecché le vene meie non canoscettero le fonta-
ne de lo stisso sango? ah, torca renegata e che canetude-
ne cosa è stata la toia? và ca tu ne iarraie pe le torza e
non mannarraggio ssa facce de tiranno a lo Culiseo pe
penetenzia!».

E, cossì decenno, ordenaie che fosse iettata a lo stisso
fuoco allommato pe Talia e ’nziemme cod essa lo secre-
tario che fu maniglia de sto ammaro iuoco e tessetore de
sta marvasa tramma; e, volenno fare lo medesemo de lo
cuoco che se pensava c’avesse adacciariato li figli, isso
iettatose a li piede de lo re le disse: «Veramente, segno-
re, non ce vorria autra chiazza morta pe lo servizio che
t’aggio fatto che na carcara de vrase, non ce vorria autro
aiuto de costa che no palo dereto, non ’nce vorria autro
trattenimiento che stennerire e arronchiare dintro a lo
fuoco, non ’nce vorria autro vantaggio ch’essere mescate
le cennere de no cuoco co chelle de na regina! ma non è
chesta la gran merzè che aspetto d’averete sarvato le fi-
glie a despietto de chillo fele de cane, che le voleva acci-
dere pe tornare a lo cuorpo tuio chello ch’era parte de lo
stisso cuorpo».

Lo re, che sentette ste parole, restaie fora de se stisso
e le pareva de ’nzonnarese, né poteva credere chello che
sentevano l’aurecchie soie; po’, votatose a lo cuoco, le
disse: «Si è lo vero che m’haie sarvate li figlie singhe pu-
ro securo ca te levarraggio da votare li spite e te mettar-
raggio a la cocina de sto pietto a votare comme te piace
le voglie meie, dannote premmio tale che te chiammar-
raie felice a lo munno!».

Fra tanto che lo re deceva ste parole, la mogliere de lo
cuoco, che vedde lo besuogno de lo marito, portai la Lu-

Letteratura italiana Einaudi

447

Giovan Battista Basile - Lo cunto de li cunti

na e lo Sole ’nanze lo patre, lo quale iocanno a lo tre co
la  mogliere  e  li  figlie  faceva  moleniello  de  vase  mo
coll’uno e mo coll’autro; e, dato no gruosso veveraggio a
lo cuoco e fattolo gentelommo de la cammara soia, se pi-
gliaie Talia pe mogliere, la quale gaudette longa vita co
lo marito e co li figlie, canoscenno a tutte botte ca a chi
ventura tene

quanno dorme perzì chiove lo bene».

Letteratura italiana Einaudi

448

Giovan Battista Basile - Lo cunto de li cunti

LA SAPIA
TRATTENEMIENTO SESTO
DE LA IORNATA QUINTA

Sapia, figlia de na gran baronessa, fa deventare ommo
accuorto Carluccio figlio de lo re, che non poteva cape-
re lettere, lo quale, pe no boffettone che le dette Sapia,
volennose vennecare, se la pigliaie pe mogliere e, dapo’
mille strazie, avutone senza sapere cosa nesciuna tre fi-
glie, s’accordano ’nsieme.

Fecero na preiezza granne lo signore prencepe e la pren-
cepessa quanno veddero arrivate a buon termeno le cose
de Talia, che non se credevano maie che dintro a tanta
borrasca trovasse sto puorto; e, dato ordene a Antonella
che sfodarasse lo cunto suio, essa cossì mese mano: «Tre
so’ le spezie de li ’gnorante a lo munno che meretarriano
l’uno chiù dell’autro essere puosto a no furno: lo primmo
che non sa, lo secunno che non vo’ sapere, lo tierzo che
pretenne de sapere. De la seconna spezia è lo ’gnorante de
chi v’aggio da parlare, lo quale, non volenno farese trasire
’n chiocca lo sapere, odia chi ’nce lo ’mezza e, nuovo Nero-
ne, cerca di levarele la via de lo pane.

Era na vota lo re de Castiello Chiuso, c’aveva no figlio
cossì capotuosto che no ’nce era remmedio che bolesse
tenere a mente l’abcd, e, sempre che se le parlava de leie-
re e de ’mparare, faceva cose de fuoco, che non iovava-
no strille né mazziate né menaccie, de manera che lo ne-
grecato patre ne stava abbottato comme a ruospo e non
sapeva che partito pigliare pe scetare lo ’nciegno de sto
figlio sciaurato e non lassare lo regno ’mano a li Mam-
malucche, sapenno essere ’mpossibele cosa fare lega la
’gnoranzia e lo dominio de no regno.

A sto medesemo tiempo ’nc’era na fegliola de la baro-
nessa Cenza, che, pe tanto sapere a lo quale era arrivata
’n tridece anne, n’acquistaie lo nomme de Sapia e berto-

Letteratura italiana Einaudi

449

Giovan Battista Basile - Lo cunto de li cunti

lose qualetà, de le quale essenno detto a lo re, fece pen-
ziero de dare lo figlio a la baronessa, che lo facesse ’mez-
zare da la figlia, penzanno che co la compagnia e co la
competenzia de la fegliola avesse fatto quarche bene.

Puosto adonca lo prencepe a la casa de la baronessa,
accommenzaie Sapia a ’mezzarele la Santa Croce; ma, ve-
denno che le belle parole se le semmenava pe dereto, le
bone raggiune da n’arecchia le trasevano e da l’autra
l’ascevano, le scappaie la mano e le dette no boffettone.
De la quale cosa se pigliaie tanto scuorno Carluccio,
che cossì se chiammava lo prencepe, che chello che no
aveva fatto pe carizzielle e gnuoccole fece pe breogna e
despietto, tanto che ’n poco mise non sulo seppe leiere
ma passaie tanto ’nante a la grammateca che fece pe tut-
te regole; de la quale cosa appe tanto giubelo lo patre
che non toccava pede ’n terra e, levato Carluccio da
chella casa, le fece studiare l’autre cose chiù granne, che
deventaie lo chiù saputo de chillo regno. Ma fu tanto la
’mpressione de lo cuorpo che le dette Sapia che, ve-
glianno lo teneva ’nante a l’uocchie, dormenno se lo
’nzonnava, tanto che fece penziero de morire o de ven-
necarese.

Venne fra sto tiempo Sapia a età di marito e lo pren-
cepe, che aspettava co lo miccio a la serpentina accasio-
ne de fare le mennette soie, disse a lo patre: «Signore
mio, io confesso de avere recevuto l’essere da vuie e
perzò ve tengo ’n obreco fi’ncoppa all’astraco; ma a Sa-
pia, che m’have dato lo buono essere, me canosco autro
tanto obrecato e perzò, non trovanno manera vastante a
pagarele tanto debeto, se ve fosse ’n piacere la vorria pe
mogliere, assecurannote ca mettarrisse na cota sopra la
perzona mia».

Lo re, che ’ntese sta deliberazione de lo figlio, le re-
spose: «Figlio mio, si be’ Sapia non è de chella carata
che deverria essere pe na mogliere toia, puro co la vertu-
te soia posta a la velanza de lo sango nuostro scenne tan-

Letteratura italiana Einaudi

450

Giovan Battista Basile - Lo cunto de li cunti

to che se pò fare sto partito. Perzò tu contento, io paga-
to».

E, fatto chiammare la baronessa fece fare subeto li ca-
pitole e, fatto le feste competente a no segnore granne,
cercaie ’n grazia a lo re n’appartamiento spartato dove
potesse stare co la mogliere, e lo re, pe contentarelo, le
fece apparecchiare no palazzo bellissemo, separato da lo
suio, dove portatose Sapia la restrense a na cammara,
dannole male da magnare e peo da vevere e, cot peio,
non volennole pagare lo debeto, tanto che la negra se
vedde la chiù desperata femmena de lo munno: non sa-
peva la causa de sto male trattamiento a tiempo c’apena
era trasuta alla casa.

Ma, venuto voglia a lo segnore de vedere Sapia, tra-
sette a la cammara soia e l’addemmannaie commo steva.
«Menate la mano pe lo stommaco», respose Sapia, «ca
vedarraie commo pozzo stare, mentre non avennote fat-
to cosa pe la quale me tratte de sta manera, commo a ca-
ne. A che fine cercareme pe mogliere, si me volive tene-
re  peo  de  na  schiava?».  A  ste  parole  respose  lo
prencepe: «Non saie tu ca chi fa l’affesa la scrive ’m por-
vere e chi la receve ’n marmolo la scrisse? allecordate
buono che me faciste quanno me ’mezzave de leiere e
sacce ca non ped autro t’aggio voluto pe mogliere che
pe sauza de sta vita toia e mennecareme de la ’ngiuria re-
cevuta!». «Adonca», leprecaie Sapia, «arrecoglio male
ped avere semmenato bene! s’io te dette, lo fice ca ieri
n’aseno, pe farete deventare sapio: tu saie ca chi te vole
bene te fa chiagnere e chi te vole male te fa ridere».

Lo prencepe, se primmo steva marfusso de lo boffet-
tone, mo se ’nzorfaie pe vederese renfacciata la ’gnoran-
zia soia e tanto chiù che, dove penzava che Sapia deves-
se darese ’n corpa de l’arrore, vedde c’ardita comm’a
gallo le responneva da toccia a toccia; e perzò, votatole
le spalle, se ne iette, lassannola peo che no steva. Ma,
tornato fra cierte autre iuorne e trovatala co lo stisso ap-

Letteratura italiana Einaudi

451

Giovan Battista Basile - Lo cunto de li cunti

pontamiento, se ne partette chiù ’ncontenuto de prim-
mo, resoluto de farela cocere co l’acqua soia, commo a
purpo, e casticarela co la mazza de la vammace.

Fra sto miezo lo re fece cessione de li bene de la vita
’ncoppa a na colonna de no lietto martoro e, restato isso
dommeno e dommenanzio de tutte li state voze ire a pi-
gliare lo possesso de perzona e mese ’n ordene cavarcate
de gente d’arme e de caaliere degne de la perzona soia,
co le quale se mese ’n viaggio.

La baronessa che, saputo la vita stentata de la figlia,
pe remmediare prudentemente a sto desordene aveva
fatto na cava pe sotto lo palazzo de lo prencepe, pe dove
soccorreva de quarche refrisco la poverella Sapia, previ-
sto poche iuorne ’nante la partuta de lo nuovo re, fece
fare carrozze e livrere de sfuorgio e, vestuta la figlia de
tutto punto co na compagnia de signore, la fece ammar-
ciare pe na strata scortatora, tanto che se trovaie no
iuorno ’nante dove aveva da fermarese lo marito.

E, pigliato na casa ’ncontro lo palazzo che l’aveva ap-
parecchiato, se mese tutta aparata a la finestra, dove ar-
rivato lo re e bisto lo shiore de lo pegnato de le Grazie,
se ne ’ncrapicciaie subeto e fece tanta zappe che l’appe
’mano e, lassatola prena, le dette no bello vranchiglio pe
memoria de l’ammore suio.

Ed, essennose partuto lo re pe girare l’autre citate de
lo regno, essa sbignaie a la vota de la casa soia e, ’ncapo
de nove mise fece no bello figlio mascolo. Ma tornato lo
re a lo capo de lo regno suio, tornaie a bedere Sapia cre-
denno de trovarela trapassata: ma la vidde chiù fresca
che maie e chiù che maie ostenata a direle che pe farelo
sapio dov’era n’aseno le signaie cinco dete ’n facce.

Lo re sdegnato se partette ed, avenno da tornare fore
a l’autra viseta, Sapia, co lo conziglio de la mamma, fece
lo medesimo c’aveva fatto la primma vota e, godutase lo
marito n’appe na ricca gioia pe portare ’n testa e ne re-

Letteratura italiana Einaudi

452

Giovan Battista Basile - Lo cunto de li cunti

staie prena de n’autro figlio mascolo che, tornata a la ca-
sa, comme fu ammaturo lo tiempo scarrecaie.

E soccessole la terza vota sto chiaito le fu dato da lo
re na grossa catena d’oro e prete preziose e la lassaie
graveta de na figlia femmena, la quale scie a puorto a lo
tiempo debeto.

E venuto lo re da fore trovaie che la baronessa, aven-
no dato l’aduobio a la figlia, sparze voce ch’era morta e,
mannatala ad atterrare, destramente la fece pigliare da la
fossa e annasconnere dintro la casa.

Pe la quale cosa lo re co na festa granne trattaie n’au-
tro accasamiento co na perzona granne, la quale portata-
la a lo palazzo reiale, mentre se facevano feste da stordi-
re comparze Sapia a la sala co li tre figlie, ch’erano tre
gioie e, ghiettatase a li piede de lo re, cercaie iustizia, che
non dovesse levare lo regno a sti figliule, ch’erano lo
sango suio.

Lo re pe no piezzo stette comme a n’ommo che se
’nzonna; all’utemo vedenno ca lo sapere de Sapia arriva-
va a le stelle e bisto appresentarese, quanno manco se lo
credeva, tre pontelle de la vecchiezza soia, se le ’ntenne-
rette lo core e, dato chella signora pe mogliere a lo frate
co gruosso stato, se pigliaie Sapia, facenno canoscere a
la gente de lo munno ca

l’ommo sapio dommena le stelle».

Letteratura italiana Einaudi

453

Giovan Battista Basile - Lo cunto de li cunti

NINNILLO E NENNELLA
TRATTENEMIENTO SETTIMO
DE LA IORNATA QUINTA

Iannuccio ha duie figlie de la primma mogliera, se
’nzora la seconda vota e songo tanto odiate da la matreia
che le porta a no vuosco, dove sperduto l’uno da l’autro
Ninnillo  deventa  caro  cortisciano  de  no  prencepe  e
Nennella, rompennose a maro, è gliottuta da no pesce
fatato e, iettato sopra no scuoglio, è da lo fratiello reco-
nosciuta e da lo prencepe maritata ricca ricca.

Fermata la carrera Antonella, se mese ’m punto de
correre sto palio Ciulla, e dapo’ c’appe laudato assaie lo
cunto de l’autra, c’aveva depinto cossì a lo naturale lo
iudicio de Sapia, cossì disse: «Negrecato chillo ommo
che avenno figlie spera de trovarele covierno co darele
matreia, pocca le porta a la casa la machena de le ruine
loro, non essennose visto maie matreia che mirasse de
buon uocchio le razze d’autro; e, se puro se n’è trovata
quarcuna pe desgrazia, se pò mettere lo spruoccolo a lo
pertuso e se pò dire che sia stato cuorvo ianco. Ma io,
fra tante che fuorze ne averrite sentuto mentovare, ve
parlarraggio d’una che se pò mettere a la lista delle ma-
treie sconzenziate, la quale stimarrite degna de la pena
che se comperaie a danare contante.

Era na vota no patre, chiammato Iannuccio, che ave-
va dui figlie, Ninnillo e Nennella, a li quale voleva bene
quanto a le bisole soie. Ma, avenno la morte co la limma
sorda  de  lo  Tiempo  rotte  le  ferriate  de  la  presonia
dell’arma de la mogliere, se pigliaie na brutta scerpia,
ch’era na canesca mardetta, che non cossì priesto appe
misso lo pede a la casa de lo marito che commenzaie ad
essere cavallo de na stalla e a dicere: «Che so’ venuta a
spedocchiare li figlie d’autro? chesto me mancava mo,
de pigliareme sto ’mpaccio e vedereme ’ntuorno ste re-

Letteratura italiana Einaudi

454

Giovan Battista Basile - Lo cunto de li cunti

gnole! oh che ’nanze me fosse rotta la noce de lo cuollo
che venire a sto ’nfierno pe male magnare e peo dormire
pe lo fastidio de sti cracace! chesta n’è vita da soffrire:
so’ venuta pe mogliere, non pe vaiassa! besogna piglia-
rence spediente e trovare recapeto pe ste pitteme, o me
truovo recapeto pe me stessa! è meglio na vota arrossire
che ciento palledire: mo ’mparentammo pe sempre che
so’ resoluta propio de vederene lo costrutto o rompere
’n tutto e pe tutto».

Lo nigro marito, avenno puosto no poco d’affrezzio-
ne a sta femmena, le disse: «Senza collera, mogliere mia,
ca lo zuccaro vale caro, ca craie matino, ’nanze che can-
ta lo gallo, te levarraggio sto trivolo pe tenerete conten-
ta».

E cossì la matina appriesso – ’nanze che l’Arva span-
nesse la coperta de Spagna rossa pe scotolare li pulece a
la fenestra d’Oriente – isso pigliatose li figlie uno pe ma-
no co no buono panaro de cose da magnare ’nfilato a lo
vraccio,  le  portaie  a  no  vosco,  dove  n’esserzeto  de
chiuppe e de faie tenevano assediate l’ombre. A lo quale
luoco arrivato disse Iannuccio: «Nennille mieie, stateve
ccà dintro, manciate e bevite allegramente e comme ve
manca niente vedite sta lista de cennere che vao semme-
nanno: chesta sarrà lo filo che cacciannove da laberinto
ve portarrà a piede fitto a la casa vostra» e, datole no va-
so ped uno, se ne tornaie chiagnenno a la casa.

Ma, comme tutte l’anemale zitate da li sbirre de la
Notte pagano lo cienzo a la Natura de lo necessario ar-
repuoso, li nennille – o fosse la paura de stare a chillo
luoco ieremo, dove l’acque de no shiummo che mazzia-
va le prete ’mpertinente che se le paravano ’nante li pie-
de, averria fatto sorreiere no Rodomonte – s’abbiaro
chiano chiano pe chella stratella de cennere ed era già
mezanotte quanno adasillo adasillo arrivaro a la casa.

Dove Pasciozza la matrea non fece cosa de femmena
ma de furia ’nfernale, auzanno li strille a lo cielo, sbat-

Letteratura italiana Einaudi

455

Giovan Battista Basile - Lo cunto de li cunti

tenno mano e piede e sbruffanno comm’a cavallo adom-
brato, decenno: «Che bella cosa è chesta? da dove so’
sguigliate sti zaccare e sti peccenache? è possibele che
non ce sia argiento vivo da scrastarele da sta casa? è pos-
sibile che ’nce le buoglie tenere pe crepantiglia de sto
core? và, levamitte mo propio da ’nante l’uocchie, ca
non voglio aspettare né museca de galle né trivole de
galline! si no, te puoie spizzolare li diente ch’io dorma
co tico e crai matino me ne la sfilo a la casa de li parien-
te mieie, ca tu non me mierete! e puro t’aggio portato
tanta belle mobele a sta casa, pe vederele cacate da lo
fieto de li cule d’autro, né aggio dato accossì bona dote
ped essere schiava a li figlie che non so’ mieie!».

Lo sfortunato Iannuzzo, che vedde la varca male ab-
biata e la cosa pigliare troppo de caudo, a lo stisso mo-
mento se pigliaie li peccerille e tornato a lo vosco, dove,
dato n’autro panariello de coselle da manciare a li figlie,
le disse: «Vui vedete, bene mio, quanto ve tene ’n sa-
vuorrio chella cane de moglierema, venuta a la casa mia
pe roina vostra e pe chiuovo de sto core; perzò stateven-
ne a sto vosco, dove l’arvole più pietuse ve faranno pen-
nata contra lo Sole, dove lo shiummo chiù caritativo ve
darrà de vevere senza tuosseco e la terra chiù cortese ve
darrà saccune d’erva senza pericolo. E quanno ve man-
carrà lo mazzeco io ve faccio sta viarella de vrenna derit-
ta deritta, pe la quale ve ne porrite venire a cercare soc-
curso».

E, cossì ditto, votaie la facce dall’autra parte pe non
se fare a vedere chiagnere e levare d’armo li povere zac-
carielle. Li quali, pocca s’appero manciato la robba de
lo panariello, vozero tornare a la casa; ma, perché n’ase-
no figlio de la mala fortuna s’avea ’norcato la vrenna
sparpogliata pe terra, sgarraro la strata tanto che iettero
na mano de iuorne spierte pe dintro lo vosco, pascenno-
se de gliantre e castagne che trovaro cadute ’n terra.

Ma perché lo cielo tene sempre la mano soia ’ncoppa

Letteratura italiana Einaudi

456

Giovan Battista Basile - Lo cunto de li cunti

li ’nociente, venne pe ventura no prencepe a caccia din-
tro a chillo vosco e Nennillo, sentenno l’abbaiatorio de
li cane, appe tanta paura che se schiaffaie dinto a n’arvo-
lo che trovaie ’ncafotato e Nennella deze tanto a correre
che, sciuta da lo vosco, se trovaie a na marina, addove,
essenno smontate cierte corzare a fare legna ne la zeppo-
liaro e lo capo loro se la portaie a la casa, dove la moglie-
re, essennole morta de frisco na figliola, se la pigliaie pe
figlia.

Ma tornammo a Nennillo, che ’ncaforchiatose dinto a
chella scorza d’arvolo era ’ntorniato da cane, che faceva-
no no alluccare da stordire; tanto che facenno vedere lo
prencepe che cosa fosse e, trovato sto bello figliulo, che
non seppe dire chi fosse lo patre e la mamma tanto era
peccerillo, lo fece mettere ’ncoppa na sarma de no cac-
ciatore e, portatosillo a lo palazzo riale, lo fece crescere
co granne delegenza e ’mezzare vertoluso e, fra l’autre
cose, lo fece ’mparare de scarco, tanto che non passaro
tre o quatt’anne che deventaie cossì bravo de l’arte soia
che sparteva a capillo.

Fra chisto tiempo, essennose scopierto ca lo corzaro
che teneva Nennella era latro de maro, lo vozero pigliare
presone; ma isso, che aveva ammice li scrivane e le tene-
va abboccate, se la solaie co tutta la casa. E fuorze fu io-
stizia de lo cielo che chi avea fatto le ’mbroglie a maro a
maro ne pagasse la pena; e però, ’marcatose ’ncoppa na
varca sottile, comme fu ’miezo maro venne tale refosa de
viento e tale zirria d’onne che se revotaie la varca e fece-
ro tutte lo papariello. Schitto Nennella, che n’avea cor-
pa ne li latrocinie suoie, comme avea la mogliere e li fi-
glie,  scappaie  sto  riseco,  pocca  se  trovaie  a  sto
medesemo tiempo ’ntuorno la varca no gran pesce fata-
to, lo quale aprenno no gran sfonnerio de cannarone, se
la gliottette.

Ma quanno la figliola se credette d’avere scomputo li
iuorne tanno trovaie cosa da strasecolare dintro lo ven-

Letteratura italiana Einaudi

457

Giovan Battista Basile - Lo cunto de li cunti

tre de sto pesce, ca ’nc’erano campagne bellisseme, giar-
dine de spanto, na casa de segnore co tutte commodetà,
dove stette da prencepessa. Da lo quale pesce fu portata
de pizzo e de pesole a no scuoglio, dove, essenno la
maggiore afa de la state e la chiù granne carcarella, era
venuto lo prencepe a pigliare frisco.

E  mentre  s’apparecchiava  no  banchetto  terribele,
Nennillo s’era puosto a no gaifo de lo palazzo ’ncoppa
sto scuoglio ad affilare cierte cortielle, delettannose assai
de l’affizio suio pe farese ’nore. Lo quale visto da Nennel-
la pe lo cannarone de lo pesce sparaie na voce ’n cupo:
«Frate, mio frate, li cortielle so’ ammolate, le tavole appa-
recchiate ed a me la vita ’ncresce senza te dintro a sto pe-
sce!». Nennillo la primma vota non mese mente a sta vo-
ce, ma lo prencepe, che steva a n’autra loggia, votatose a
sto lamiento vedde lo pesce e sentette n’autra vota le stes-
se parole, pe la quale cosa restaie fora de se stisso de lo
stopore. E, mannato na mano de serveture a vedere si co
quarche muodo potessero gabbare lo pesce a tirarelo ’n
terra, finalemente, sentenno leprecare sempre chello me-
desemo frate mio frate mio, demannaie ad uno ped uno a
tutte le gente soie chi avesse quarche sore sperduta.

E  responnenno  Nennillo,  ca  se  ieva  allecordanno
comme no nsuonno, che quanno isso lo trovaie a lo vo-
sco aveva na sore che non ne seppe chiù nova, lo pren-
cepe disse che s’accostasse a lo pesce e vedesse che cosa
fosse: fuorze sta ventura era stipata ad isso.

E Nennillo accostatose a lo pesce, chillo cacciato la
capo ’ncoppa a lo scuoglio ed aprenno sei parme de can-
na ne scette Nennella cossì bella che parze no ’nterme-
dio a punto de na ninfa pe ’ncanto de quarche mago
sciuta da chillo animale. E demannato lo re comme pas-
sava sto fatto, le ieze azzennanno quarche parte de li tra-
vaglie loro e de l’odio de la matreia, ma non se sapevano
allecordare de lo nomme de lo patre né de la casa loro.
Pe la quale cosa lo re fece iettare no banno: che chi aves-

Letteratura italiana Einaudi

458

Giovan Battista Basile - Lo cunto de li cunti

se perduto dui figlie chiammate Nennillo e Nennella
dintro  a  no  vosco  fosse  venuto  a  lo  palazzo  riale,  ca
n’averria avuto bona nova.

Iannuzzo,  che  ne  steva  sempre  co  lo  core  nigro  e
sconzolato credenno che fossero state manciate da lupo,
corze co n’allegrezza granne a trovare lo prencepe, de-
cenno ch’isso avea perduto sti figlie e, contato la storia
comme fosse stato sforzato de portarele a lo vosco, lo
prencepe le fece na bona ’nfroata, chiammannolo verve-
cone, da poco, lo quale s’aveva fatto mettere lo cauce ’n
canna da na femmenella, reddocennose a mannare sper-
te doi gioie comm’erano li figlie suoie.

Ma dapo’ che l’appe rotta la capo co ste parole, ’nce
mese lo ’nchiastro de la consolazione facennole vedere li
figlie, che non se saziaie pe na mez’ora d’abbracciare e
basare. E lo prencepe fattole levare lo capopurpo da
cuollo lo fece vestire da gentelommo e, fatto chiammare
la mogliere de Iannuzzo, le fece vedere chelle doi puche
d’oro, decennole che meritarria chi le facesse male e le
mettesse a pericolo de morte. Ed essa respose: «Io pe
me la mettarria dintro na votte chiusa e la vrociolarria
pe na montagna». «Và, ca ll’haie!», disse lo prencepe,
«la crapa ha votato le corna contro se stessa! ora susso:
pocca t’hai fatta la settenza, tu la paga, avenno portato
tant’odio a sti belle figliastre!».

E cossì dette ordene che se secotasse la settenzia data
da essa stessa e, trovato no gentelommo ricco ricco vas-
sallo suio, le dette Nennella pe mogliere e la figlia de
n’autro semmele a lo frate, dannole ’ntrate vastante da
campare loro e lo patre, che n’appero abbesuogno de
nesciuno a lo munno; e la matreia, ’nfasciata da na votte,
sfasciaie la vita, gridanno sempre pe lo mafaro mentre
appe spireto:

trica malanno e guaie a chi l’aspetta,
po’ ne vene una bona e paga tutte!».

Letteratura italiana Einaudi

459

Giovan Battista Basile - Lo cunto de li cunti

LI CINCO FIGLIE
TRATTENEMIENTO OTTAVO
DE LA IORNATA QUINTA

Pacione manna cinco figlie mascole che vanno a ’mez-
zare quarch’arte pe lo munno e, tornanno tutte co quar-
che vertù, vanno a liberare la figlia de no re arrobbata
da n’uorco; e, dapo’ varie succiesse, contrastanno chi
avesse fatto meglio prova da meritarela pe mogliere lo re
la dette a lo patre, comme chianta de tutte sti ramme.

Fornuto lo cunto de Ciulla toccanno a Paola de par-
lare, essa acconciatase bona sopra lo sedeturo e, fatto na
tenutamente ’ntuorno, co na bella grazia cossì decette:
«E` no gran cellevriello de gatta chi cova la cennere: chi
non cammina non vede, chi non vede non sape, chi va
spierto deventa aspierto; la pratteca fa lo miedeco e lo
scire de lo pagliariccio fa l’ommo sbegliato, comm’io ve
farraggio vedere a lo cimiento riale de lo cunto che seco-
ta.

Era na vota no buono ommo da bene chiammato Pa-
cione,  lo  quale  aveva  cinco  figlie  cossì  da  poco  che
n’erano buone pe niente, tale che lo povero patre, non
potenno chiù farele le spese, se resorvette no iuorno de
levareselle da cuollo, decennole: «Figlie mieie, dio sa
s’io ve voglio bene, c’all’utemo site scise da le rine mieie;
ma io so’ viecchio che fatico poco, vui site giuvene che
manciate troppo, né ve pozzo chiù campare comme fa-
ceva ’mprimmo: ogne ommo pe sé e lo cielo pe tutte!
perzò iatevenne ad abboscare patrune e ’mparate quar-
che esercizio, ma avvertite de non accordareve pe chiù
tiempo de n’anno e, scomputo sto termene, ve aspetto a
la casa co quarche virtute».

Li figlie, ’ntiso sta resoluzione, pigliattero lecienzia e,
portatose quatto straccie da mutarese, se ne pigliaro la
via ogni uno pe la strata soia, cercanno la ventura. E ’n

Letteratura italiana Einaudi

460

Giovan Battista Basile - Lo cunto de li cunti

capo dell’anno, comm’era l’appuntamiento, se trovaro
tutte a la casa de lo patre, dove foro recettate co granne
carizze e, fatto subito apparecchiare la tavola perché
erano stracche ed allentate, le fece sedere a magnare.

E, stanno a lo meglio de lo magnare, se sentette canta-
re n’auciello, pe la quale cosa lo figliulo chiù picciolo de
li cinco s’auzaie da tavola e iette fora ad ausoliare e,
comme fu tornato, s’era levato lo mesale e Pacione com-
menzaie a demannare a li figlie: «Ora be’, conzolateme
no poco sto core e sentimmo che bella vertute avite fra
sto tiempo ’mparata!».

E Luccio, ch’era lo primmo latro, disse: «M’aggio
’mezzato l’arte de mariuolo, dove so’ deventato lo pro-
toquamque  de  li  furbe,  lo  capo  mastro  de  li  latri,  lo
quatto dell’arte de li marranchine e non truove lo paro
de sto fusto che co chiù destrezza saccia azzimmare e
cottiare ferraiuole, arravogliare e sciervecchiare colate,
granciare e alleggerire saccocciole, arresediare ed annet-
tare poteche, scotolare e zeppoliare vorzille, scopare e
devacare cascie, che dovonca arrivo te faccio vedere me-
racole a menare de grancio». «Bravo, per mia fe’!», re-
spose lo patre, «tu haie ’mparato ’ncarte de mercante a
fare  cammio  de  contrapunte  de  deta  co  recevute  de
spalle, votate de chiave co bottate de rimmo e scalate de
finestra co calate de funa! ’maro me, che meglio t’avesse
’mezzato da votare no filatorio, che no me farrisse stare
co no filatorio a sto cuorpo, parennome ’n ora ’n ora de
vederete ’miezo la corte co no coppetiello de carta o,
scopierto a ramme, esserete consignato no rimmo o, si
chisto scappe, a la fine vederete dare vota co na funa!».
Cossì ditto se votaie a Tittillo, ch’era lo secunno fi-
glio, e disse: «E tu, che bell’arte averrai ’mparato?». «De
fare varche», respose lo figlio. «Manco male», lepricaie
lo patre, «ca chessa è n’arte ’norata e ’nce puoi campare
la vita. E tu, Renzone, che sai fare ’n capo de tanto tiem-
po?». «Saccio», disse lo figlio, «tirare cossì diritto de va-

Letteratura italiana Einaudi

461

Giovan Battista Basile - Lo cunto de li cunti

lestra che caccio n’uocchio a no gallo». «Puro è quarco-
sa», disse lo patre, «ca puoi scampoliare co la caccia e
procacciare lo pane». E, votatose a lo quarto, l’adde-
mannaie lo stisso e Iacuoco: «Io saccio canoscere n’erva
ca risusceta no muorto». «Bravo, previta de Lanfusa!»,
respose Pacione, «chessa è la vota che ’nce levarrimmo
da miseria e farrimmo campare le gente chiù de lo Ver-
lascio de Capoa!».

Ed, addemannato ped utemo all’utemo figlio, ch’era
Menecuccio,  che  cosa  sapesse  fare,  disse:  «Io  saccio
’ntennere lo parlare de l’aucielle». «Non senza che», le-
precaie lo patre, «mentre stevamo a tavola te sosiste pe
sentire lo vernoleiare de chillo passaro. Ma, po’ che te
vante de ’ntennere chello che diceno, dimme che cosa
haie ’ntiso tu dire da chillo auciello che steva ’ncoppa a
l’arvolo». «Diceva», respose Menecuccio, «ca n’uorco
have arrobbato la figlia de lo re d’Auto Gorfo e portato-
la ’ncoppa a no scuoglio, dove non se ne pò sapere nova
né vecchia e lo patre ha fatto iettare no banno che chi la
trova e le porta la figlia ’nge la darrà pe mogliere». «S’è
chesso nuie simmo ricche», auzaie voce Luccio, «perché
me vasta l’armo de levarela da mano all’uorco!». «Se te
confide de farelo», soggionze lo viecchio, «iammoncen-
ne a sta medesema pedata a lo re e, puro che ’nce dia pa-
rola d’attennere la prommessa, offerimmole de trovarele
la figlia».

Cossì, accordatose tutte, Tittillo fece subbeto na bella
varca, dove puostose dintro fece vela e passaie a Sarde-
gna, dove fattose dare audienzia da lo re e, offertose de
recoperare la figlia, appero nove conferme de la prom-
messa. Pe la quale cosa passattero a lo scuoglio, dove pe
bona fortuna trovaro l’uorco che, sciuto a lo sole, dor-
meva  co  la  capo  ’n  sino  de  la  figlia  de  lo  re,  che  se
chiammava Cianna.

La quale, commo vedde venire sta varca, se voze au-
zare pe lo piacere, ma fattole zinno Pacione che stesse

Letteratura italiana Einaudi

462

Giovan Battista Basile - Lo cunto de li cunti

zitto e, puosto no gran pretone ’n sino a l’uorco, fecero
sosire Cianna e, puostose dintro la varca, commenzaro a
dare de palelle all’acqua. Ma non foro troppo allargate
da lo lito che l’uorco, scetatose e, non trovannose a can-
to Cianna, calaie l’uocchie a la marina e vedde la varca
che ne la portava: pe la quale cosa, cagnatose subeto a
na negra nuvola, corze pe l’aiero ad arrevare la varca.

Cianna, che sapeva l’arte de l’uorco, canoscette ca ve-
neva ’ncaforchiato dintro a la nuvola e fu tanta la paura
soia c’a pena potenno avisare Pacione e li figli morette
spantecata.

Renzone, che vedette abbicinare la nuvola, dato de
mano a na valestra cecaie deritto l’uocchie dell’uorco,
che pe lo spasemo cadette da dintro commo a grannano,
tuppete, a bascio. E, dapo’ d’essere stato tutto sbaottuto
co l’uocchie fitte a la nuvola, votannose dintro la varca a
vedere che faceva Cianna, la veddero stennecchiata li
piede e iuta fore da lo trucco de la vita. La quale cosa ve-
denno Pacione commenzaie a sciccarese la varva decen-
no: «Eccote perduto l’uoglio e lo suonno, eccote iettato
le fatiche a lo viento, le speranze a lo maro, pocca chessa
è iuta a pascere pe farece morire de famme, chessa ha
ditto bona notte pe farece avere lo male iuorno, chessa
ha rutto lo filo vitale pe fare che nuie rompimmo lo fi-
laccione de le speranze nostre! ben se vede ca designo
de poverommo maie non resce, ben se prova ca chi na-
sce sbentorato more ’nfelice! eccote liberata la figlia de
lo re, eccote tornate ’n Sardegna, eccote avuta la moglie-
re, eccote fatto feste vannute, eccote avuto lo scettro, ec-
cote schiaffato de culo ’n terra!».

Iacuoco stette e stette a sentire sto sciabacco: all’ute-
mo, vedenno ca durava troppo sta canzona e ca se ne ie-
va sopra lo liuto de lo dolore contrapuntianno pe fi’ a la
rosa, le disse: «Chiano, messere, ca nuie volimmo ire a
Sardegna e stare chiù felice e conzolate de chillo che tu
te cride!». «Tale consolazione pozza avere lo Gran Tur-

Letteratura italiana Einaudi

463

Giovan Battista Basile - Lo cunto de li cunti

co!», respose Pacione, «ca commo portammo sto catafe-
ro a lo patre ’nge ne farà contare, ma non denare e dove
moreno li qualisse co lo riso de Sardegna morarrimmo
nuie co lo chianto sardoneco!». «Zitto!», leprecaie Ia-
cuoco, «e dove haie mannato lo cellevriello a pascere?
non t’allecuorde l’arte c’aggio ’mparata? smontammo ’n
terra e lassame cercare l’erva che tengo a sto cellevriello
e vederraie autro che fruscole».

Lo patre, a ste parole piglianno spireto, l’abbracciaie
e commo era strappato da lo desiderio cossì deva strap-
pate a lo rimmo, tanto che fra poco tiempo arrivaro a la
marina de Sardegna, dove sciso Iacuoco e trovato l’erva
corze a reto a la varca e spremmuto zuco ’mocca a Cian-
na, subbeto, comme a ranonchia ch’è stata dintro la
Grotta de li cane e po’ se ietta a lo Lago d’Agnano, de-
ventaie viva. Pe la quale cosa, co n’allegrezza granne, iet-
tero a lo re, lo quale non se saziaie d’abbracciare e de va-
sare la figlia e de rengraziare ste bone perzune che ’nce
l’avevano recoperata.

Ma, essennole fatta ’stanzia che attennesse la prom-
messa disse lo re: «A quale de vuie aggio da dare Cian-
na? chisto non è migliaccio che se pozza spartire a fella,
perzò è forza che ad uno tocca la fava de la copeta, e
l’autre  se  pigliano  lo  palicco».  Respose  lo  primmo,
ch’era arcivo: «Signore, lo premmio have da essere se-
cunno la fatica: perzò vedite chi de nuie se mereta sto
bello voccone e po’ facite la iustizia che le commene».
«Tu parle da Orlanno», respose lo re «perzò contate
chello che avite fatto, azzò io non vea stuorto pe iodeca-
re deritto».

Contato ognuno le prove soie, se votaie a Pacione e le
disse: «E tu che ’nce haie fatto a sto servizio?». «Me pa-
re de ’nce avere fatto assaie», leprecaie Pacione, «pocca
aggio fatto uommene sti figlie mieie ed a forza de picune
l’aggio fatto ’mparare l’arte che sanno, ca si no sarriano
tanta cestune, dove mo pareno cossì belle frutte».

Letteratura italiana Einaudi

464

Giovan Battista Basile - Lo cunto de li cunti

Lo re, sentuto l’una parte e l’autra e mazzecato e rum-
menato le ragiune de chisto e de chillo e visto e conzede-
rato chello che ghieva iusto, settenziaie che Cianna fosse
de Pacione, commo primmo origene de la salute de la fi-
glia. Cossì disse e cossì fu fatto e li figli, avuto na ma-
neiata de tornise, che se le mettessero ’n guadagno, lo
patre pe l’allegrezza tornaie commo a figliulo de quinne-
ce anne e le venne a cola lo proverbio che

fra dui liticante il tierzo gaude».

Letteratura italiana Einaudi

465

Giovan Battista Basile - Lo cunto de li cunti

LE TRE CETRA
TRATTENEMIENTO NONO
DE LA IORNATA QUINTA

Ciommetiello non vole mogliere, ma, tagliatose no di-
to sopra na recotta la desidera de pet na ianca e rossa
comme a chella che ha fatta de recotta e sango e pe che-
sto cammina pellegrino pe lo munno ed a l’Isola de le
tre fate have tre cetra, da lo taglio d’una de le quale ac-
quista na bella fata conforme a lo core suio, la quale ac-
cisa da na schiava piglia la negra ’n cagno de la ianca;
ma, scopierto lo trademiento, la schiava è fatta morire e
la fata, tornata viva, deventa regina.

Non se pò dicere quanto gustaie lo cunto de Paola a
tutte le cammarate; ma devenno parlare Ciommetella, ed
avutone lo zinno, cossì dicette: «Disse veramente bravo
chillo  ommo  saccente:  non  dire  quanto  saie,  né  fare
quanto puoie, perché l’uno e l’autro porta pericolo che
non se canosce, ruina che non s’aspetta, comme sentarrite
de na certa schiava, parlanno co leverenzia de la signora
prencepessa, la quale, pe fare tutto lo danno possibele a na
povera figliola, ne causaie tanto male de la costiune che se
venne a fare essa medesimo iodece de lo fallo suio e se de-
ze essa stessa la settenzia de la pena che meretava.

Aveva lo re de Torre Longa no figlio mascolo che era
l’uocchie deritto suio, sopra lo quale aveva puosto le pe-
damenta d’ogne speranza, né vedeva l’ora de trovarele
quarche buono partito ed essere chiammato vavo. Ma
sto prencepe era tanto ’nsammorato e ’nsateco che par-
lannole de mogliere scotolava la capo, e lo trovave d’ar-
rasso ciento miglia.

Tanto che lo povero patre, che bedeva lo figlio spur-
ceto ed ostenato, scacata la ienimma soia, steva chiù
schiattuso, crepantuso, annozzato e ’ntorzato de na pot-
tana che ha perduto l’accunto, de no mercante che l’è

Letteratura italiana Einaudi

466

Giovan Battista Basile - Lo cunto de li cunti

falluto  lo  corresponnente,  de  no  parzonaro  che  l’è
muorto l’aseno, pocca no lo movevano lagreme de lo ta-
ta, non l’ammollavano prieghe de li vassalle, né lo leva-
vano da pede li conziglie de l’uommene da bene, che le
mettevano ’nanze a l’uocchie lo gusto de chi l’aveva ge-
netato, lo besuogno de li puopole, lo ’nteresso de se stis-
so, che faceva punto finale a la linea de lo sango reggio,
che co na proffidia de Carella, co n’ostenazione de mula
vecchia, co no cuoiero de quatto deta a lo sottile aveva
’mpontato li piede, ammafarato l’aurecchie e ’ntompa-
gnato lo core, che poteva sonare ad arme.

Ma, perché sole soccedere chiù a n’ora che ’n ciente
anne e non puoie dicere pe sta via non passo, accorze
che, trovatose no iuorno tutte ’nziema a tavola, volenno
lo prencepe tagliare na recotta pe miezo, mentre teneva
mente a le ciavole che passavano se fece disgraziatamen-
te no ’ntacco a lo dito, tale che, cadenno duie stizze de
sango ’ncoppa a la recotta, fecero na mesca de colore
cossì bello e graziuso che – o fosse castico d’Ammore
che l’aspettava a lo passo o volontà de lo cielo pe conzo-
lare chillo ommo da bene de lo patre, non era tanto mo-
lestato da la polletra domesteca quanto da sto pollitro
sarvateco era tormentato – le venne capriccio de trovare
na femmena cossì ianca e rossa comme era apunto chella
recotta tenta da lo sango suio.

E disse a lo patre: «Messere mio, s’io non aggio na
chelleta de sta petena io so’ varato! mai femmena m’ap-
pe sango, e mo desidero femmena comm’a lo sango mio.
Perzò resuorvete, si me vuoi sano e vivo, a dareme com-
modità de ire pe sso munno cercanno bellezza che vaga
a pilo co sta recotta; autramente fenerraggio lo curzo e
iarraggio a spaluorcio».

E lo re, sentenno sta bestiale risoluzione, le cascaie la
casa ’n cuollo, e, restanno attassato, no colore le sceva e
n’autro le traseva; e quanno tornaie ’n se stisso e potte
parlare le disse: «Figlio mio, visciola de st’arma, pepella

Letteratura italiana Einaudi

467

Giovan Battista Basile - Lo cunto de li cunti

de sto core, stanfella de la vecchiezza mia, che sbotaca-
po t’è pigliato? sì sciuto da sinno? hai perduto lo celle-
vriello? o asso, o seie! non volive mogliere pe levareme
l’erede e mo te n’è venuto golio pe cacciareme da sto
munno? dove, dove vuoi ire spierto e demierto consu-
manno la vita e lassare la casa toia? asa toia, focolariello
tuio, pedetariello tuio? non saie a quante travaglie, a
quante pericole se mette chi fa viaggio? fatte passare, o
figlio, la cricca, fatte a correiere! non volere vedere sta
vita tarafinata, sta casa caduta ’n chiummo, sto stato iuto
a mitto!».

Ma cheste e autre parole da n’arecchia le trasevano da
n’autra le scevano ed erano tutte iettate a maro; tanto
che lo nigro re, visto ca lo figlio era na ciaola ’n campa-
naro, datole na bona vrancata de scute e dui o tre serve-
ture le dette lecienzia, sentennose scrastare l’arma da lo
cuorpo e, affacciatose a no gaifo, chiagnenno a vita ta-
gliata lo schiuse coll’uocchie fi’ che lo perze de vista.

Partuto adonca lo prencepe e lassato lo patre nigro e
ammaricato, commenzaie a trottare pe campagne e pe
buosche, pe munte e pe valle, pe chiane e pe pennine,
vedenno varie paise, trattanno deverze gente, e sempre
coll’uocchie apierte a vedere se trovasse lo verzaglio de
lo desiderio suio. Tanto che ’ncapo de quattro mise, ar-
rivatte a na marina de Franza, dove, lassato li serveture a
lo spitale co na mingrania a li piede, se ’marcaie sulo
’ncoppa no liuto genoese e toccanno a la vota de lo strit-
to de Gebelterra, llà pigliaie no vasciello chiù gruosso e
passaie a la vota dell’Innie, cercanno sempre de regno ’n
regno, de provinzia ’n provinzia, de terra ’n terra, de
strata ’n strata, de casa ’n casa e de cafuorchie ’n cafuor-
chie si potesse ’mattere l’origenale spiccecato a la bella
’magene che aveva depenta a lo core.

E tanto menaie le gamme e votaie li piede ficché arri-
vaie all’Isola dell’orche, dove, dato funno e smontato ’n
terra, trovaie na vecchia vecchia, ch’era secca secca e

Letteratura italiana Einaudi

468

Giovan Battista Basile - Lo cunto de li cunti

aveva la facce brutta brutta. A la quale contato la causa
che l’aveva strascinato a chille paise, la vecchia remase
fora de se stessa sentenno lo bello crapiccio e la crapic-
ciosa chimera de sto prencepe, e li travaglie e li riseche
passate pe scrapicciarese e le disse: «Figlio mio, appalor-
cia, ca si t’abbestano tre figlie miei, che so’ lo maciello
de le carne umane, non te pregio pe tre caalle, ca miezo
vivo e miezo arrostuto te sarrà catalietto na tiella e sepo-
tura no ventre! ma agge lo pede a lepare, ca non iarrai
troppo ’nante che trovarrai la fortuna toia».

Sentuto  chesto  lo  prencepe  tutto  sorriesseto,  ag-
ghiaiato, atterruto e sbagottuto, se mese la via fra le
gamme e, senza manco dire me requaquiglio, commen-
zaie a solarese le scarpe, ficché arrivaie a n’autro paiese
dove trovaie n’autra vecchia peo de la primma, a la qua-
le contato pe fi’ a lo rumme lo fatto puro le disse: «Squa-
glia priesto da ccà, se non vuoie servire de marenna a
l’orchetelle figlie meie, ma tocca ca t’è notte, no poco
chiù ’nante trovarrai la fortuna toia».

Chesto sentenno lo scuro prencepe commenzaie a tal-
loneiare comme s’avesse le bessiche a la coda e tanto
camminaie che trovaie n’autra vecchia, la quale stava se-
duta ’ncoppa na rota co no panaro ’nfilato a lo vraccio,
chino de pastetelle e confiette che deva a magnare a na
mano d’asene, che dapo’ se mettevano a sautare pe cop-
pa na ripa de no shiummo, tiranno cauce a cierte povere
cigne.

Lo prencepe, arrivato a la presenza de sta vecchia e
fattole ciento liccasalemme, le contaie la storia de lo pel-
legrinaggio suio e la vecchia, co bone parole conzolan-
nolo, le deze na bona colazione, che se ne alliccaie le de-
ta  ed,  auzato  da  tavola,  le  conzegnaie  tre  cetra  che
parevano tanno tanno cogliute dall’arvolo e dezele anco-
ra no bello cortiello, decenno a sta medesema pedata:
«Puoi tornare a la Talia, che hai chino lo fuso ed hai tro-
vato chello che vai cercanno. Vattenne adonca e comme

Letteratura italiana Einaudi

469

Giovan Battista Basile - Lo cunto de li cunti

sì poco lontano de lo regno tuio a la prima fontana che
truove taglia no citro, che ne scerrà na fata, decennote
damme a bevere! e tu lesto co l’acqua, autamente squa-
gliarrà comme argiento vivo e, se non sì diestro co la se-
conna fata e tu apre l’uocchio ad essere sollicito co la
terza, che non te scappa, dannole subito a bevere, che
averrai na mogliere secunno lo core tuio».

Lo prencepe tutto preiato vasaie cento vote chella
mano pelosa, che pareva groppa de puorcospino e, pi-
gliato licienzia, partette da chille paise ed arrivato a la
marina navicaie a la vota de le Colonne d’Ercole e, tra-
suto a le mare nuostre e dapo’ mille borrasche e risiche,
pigliaie puorto na iornata lontano de lo regno suio. Ed,
arrivato a no bellissimo voschetto, dove l’ombre faceva-
no palazzo a li prate che non fossero viste da lo Sole,
smontaie  a  na  fontana  che  co  la  lengua  de  cristallo
chiammava le gente a sisco a refrescare la vocca, dove,
sedutose ’ncoppa a no trappito soriano che facevano
l’erve  e  li  shiure,  cacciatose  lo  cortiello  da  la  guaina
commenzaie a tagliare lo primmo citro.

Ed ecco scette comme no lampo na belledissima figlia
ianca  commo  a  latte  e  natte  rossa  commo  a  fraola  a
schiocca, dicenno damme a bevere! Lo prencepe rom-
mase così spantato, canna-apierto ed ammisso a la bel-
lezza de la fata che non fu destro a darele l’acqua, tanto
che l’apparere e lo sparere fu tutto a no tiempo. Si che-
sta fu saglioccolata a la catarozzola de lo prencepe, lo
considere chillo che, desideranno gran cosa, avennola
dintro le granfe la perde.

Ma, taglianno lo secunno citro, le soccesse lo medese-
mo, e fu la seconna varrata che appe a le chiocche, tanto
che facenno duie pescericole dell’uocchie iettava lagre-
me a tocce a tocce, a fronte a fronte, a tuzzo a tuzzo, a
facce a facce ed a tu a tu co la fontana, no le cedenno
mollica; e fra tanto gualiannose diceva: «E comme so’
sciaurato, ben aggia aguanno! doie vote me l’aggio fatta

Letteratura italiana Einaudi

470

Giovan Battista Basile - Lo cunto de li cunti

scappare, comme s’avesse le iorde a le mano, che me
venga la cionchia! e comme me movo, commo a scuo-
glio, dove deverria correre commo a levriero! affé ca
l’aggio fatta brava! scetate poverommo, n’autra ’nce n’è,
a lo tre vence lo re! o sto cortiello m’ha da dare la fata, o
fare na cosa che fete!».

Cossì dicenno taglia lo tierzo citro, esce la terza fata,
dice commo a l’autre damme a bevere! e lo prencepe
subbeto le porse l’acqua e ecco le resta ’mano na figliola
tennera e ianca commo a ghioncata, co na ’ntrafilata de
russo che pareva no presutto d’Abruzzo o na sopressata
de Nola, cosa non vista maie a lo munno, bellezza senza
mesura, ianchezza fore de li fore, grazia chiù de lo chiù:
a li capille suoie ’nce aveva chiuoppeto l’oro Giove, de
lo quale faceva Ammore le saiette pe spertosare li core; a
chella facce ’nce aveva fatto na magreiata Ammore, per-
ché ne fosse ’mpesa quarche arma ’nocente a la forca de
lo desiderio; a chille uocchie ’nce aveva allummato duie
cuoppe de lummenaria lo Sole, perché a lo pietto de chi
la vedeva se mettesse fuoco a le butte, e se tirassero fur-
vole e tricche-tracche de suspire; a chelle lavra n’era
passata Vennere co lo tempio suio, danno colore a la ro-
sa pe pognere co le spine mill’arme ’nnammorate; a chil-
lo pietto ’nce aveva spremmuto le zizze Iunone pe allat-
tare le boglie umane. ’Nsomma era cossì bella da la capo
a lo pede che non se poteva vedere la chiù pentata cosa,
tanto che lo prencepe non sapeva che l’era socciesso e
mirava fore de se stisso cossì bello partoro de no citro,
cossì bello taglio de femmena sguigliata da lo taglio de
no frutto e deceva fra se stisso: «Duorme o sì scetato, o
Ciommetiello? te haie ’ncantata la vista, o t’haie cauzato
l’uocchie a la ’merza? che cosa ianca è sciuta da na scor-
za gialla! che pasta doce da l’agro de no citro! che bello
mascolone dall’arille!».

All’utemo, addonatose che non era suonno e ca se io-
quava da vero, abbracciaie la fata dannole ciento e cien-

Letteratura italiana Einaudi

471

Giovan Battista Basile - Lo cunto de li cunti

to vase a pizzechille e, dapo’ mille parole ammorose de
vaga e de riesto che se dicettero fra lloro, parole che
commo a cantofermo erano contrapuntiate da li vase
’nzoccarielle, dicette lo prencepe: «Non voglio, arma
mia, portarete a lo paiese de patremo senza sfuorge di-
gne de ssa bella perzona e senza compagnia de na regina
meretevole: perzò saglie ’ncoppa a sto cierro, dove pare
che pe lo besuogno nuostro aggia fatto la natura no re-
cuoncolo ’nforma de cammarella, ed aspettame fi’ a lo
retuorno, ca senza autro mecco le scelle e ’nanze che
secca sta sputazza me ne vengo pe te carreiare vestuta e
accompagnata comme se deve a lo regno mio». E cossì,
fatto le debete zeremonie, se partette.

Fra chisto miezo na schiava negra era mannata da la
patrona co na lancella a pigliare acqua a chella fontana.
La quale, vedenno a caso dintro l’onne la ’magine de la
fata, credenno d’essere essa medesema tutta maraveglia-
ta commenzaie a dicere: «Che bedere, Lucia sfortunata
cossì bella stare e patrona mannare acqua a pilliare e mi
sta cosa comportata, o Lucia sportonata?». Cossì decen-
no roppe la lancella e tornaie a la casa e, demannata da
la patrona perché aveva fatto sto male servizio, respose:
«Iuta a fontanella, tozzata a preta lancella».

La patrona, gliottutose sta pastocchia, l’autro iuorno
le deze no bello varrile, che iesse a ’nchirelo d’acqua. La
quale, tornata a la fontana e bisto de nuovo trasparere
chella bellezza dintro chell’acqua, disse co no granne so-
spiro: «Mi no stare schiava mossuta, mi no stare perna-
guallà, culo gnammegnamme, pocca stare accossì bella e
portare  a  fontana  varrile!».  E,  cossì  dicenno, tuffete
n’autra vota, e sfascianno lo varrile ne fece sellanta fre-
cole e, tornata a la casa tutta ’mbrosolianno, disse a la
patrona: «Aseno passato, varrile tozzato, ’n terra cascato
e tutto sfrecoliato!».

La ’mara patrona sentenno chesto non potte avere
chiù fremma e, dato de mano a na mazza de scopa, la

Letteratura italiana Einaudi

472

Giovan Battista Basile - Lo cunto de li cunti

trontoleiaie de manera che se ne sentie pe na mano de
iuorne.  E,  pigliato  n’otra  disse:  «Curre,  scapizzate,
schiava pezzente, gammagrillo, cula pertosata, curre, né
fare siamma-siamma, né cerne-Locia e portame mo che-
sta chiena d’acqua, si no te peso comme a purpo e te
faccio tale ’ntosa che me ne nuommene!».

Corze a gamme ’n cuollo la schiava, c’avea provato lo
lampo ed avea paura de lo truono, e, ’nchienno l’otra,
tornaie a mirare la bella ’magene e disse: «Mi stare mar-
fussa s’acqua pigliare: meglio è maritare a Giorgia mia!
no stare bellezza chesta da fare morta arraggiata e servi-
re patrona scorrucciata!». Cossì decenno pigliaie no
spingolone che teneva ’n capo e commenzaie a sperciare
l’otra, che parze na chiazza de giardino co l’acqua a tra-
demiento, che facette ciento fontanelle, la quale cosa ve-
denno, la fata commenzaie a ridere a schiattariello.

La schiava, che sentette sta cosa, votanno l’uocchie
s’addonaie dell’agguaito e, parlanno fra se stessa, disse:
«Tu stare causa che mi bastonata, ma non curare!» e da-
po’ decette ad essa: «Che fare loco susa, bella feliola?».
Ed essa, ch’era la mamma de la cortesia, le sbufaraie
quanto aveva ’n cuorpo, senza lassare iota de quanto
l’era accascato co lo prencepe, lo quale aspettava d’ora
’n ora e de momento ’momento co vestite e compagnia
pe ire a lo regno de lo patre a ’ngaudiarese cod isso.

Sentuto chesto la schiava ’ngarzapelluta pensaie gua-
dagnare sta premmera pe mano e leprecaie a la fata:
«Pocca aspettare marito, lassare venire ’ncoppa e pette-
nare capo e fare chiù bella!». E la fata disse: «Singhe la
benvenuta comm’a lo primmo de maggio!», e, arrampi-
nannose la schiava ed essa proiennole la mano iancolella
che,  afferrata  co  chelle  sproccola  negre,  pareva  no
schiecco de cristallo co le cornice d’ebano, sagliette suso
e, commenzanno a cercarele la capo, le ’mpizzaie no
spingolone a la mammoria. Ma la fata, sentennose sper-
tosare, gridaie «Palomma, palomma!» e, deventata na

Letteratura italiana Einaudi

473

Giovan Battista Basile - Lo cunto de li cunti

palommella, auzaie vuolo e se mese a foire. La schiava,
spogliatose nuda e fatto no fardiello de le stracce e bren-
zole che portava adduosso le sbelanzaie no miglio da
rasso ed essa, restata comme la fece la mamma ’ncoppa
a chill’arvolo, pareva na statua d’acciavaccio dintro na
casa de smeraudo.

Fra  chisto  miezo,  tornato  lo  prencepe  co  na  gran
craaccata, e trovato na votte de caviale dove aveva lassa-
to na tinella de latte restaie pe no piezo fore de sente-
miento; a la fine disse: «Chi ha fatto sto scacamarrone
d’angresta a la carta riale dove penzava scrivere li iuorne
mieie chiù felice? chi have aparato de lutto chella casa
ianchiata de frisco, dove credeva de pigliare tutte li spas-
se mieie? chi me fa trovare sta preta paragone dove ave-
va lassato na menera d’argiento pe fareme ricco e bia-
to?». Ma la schiava trottata vedenno la maraveglia de lo
prencepe disse: «No maravegliara, prencepa mia, ca sta-
re, ucciahè, fatata, anno facce ianca, anno cula nigra!».

Lo prencepe poverommo pocca lo male no avea rem-
medio, fatto corna comm’a boie se gliottette sto pinolo e
fatto scennere cargiumma la vestette da capo a pede,
’ncignannola nova e ’nciricciannola tutta ed, annozzato
’ngottato ’ntorzato ed ammossato, pigliaie lo cammino
de lo paiese. Dove da lo re e da la regina, ch’erano sciu-
te sei miglia da la terra a ’ncontrarelo, foro recevute co
chillo gusto che receve lo carcerato la ’ntemazione de lo
decreto che sospennatur, vedenno la bella prova fatta da
lo figlio pazzo, ch’era iuto tanto a tuorno pe trovare na
ianca palomma e n’aveva carriato na negra cornacchia;
tuttavota, non potenno farene de manco, renonziata la
corona a li zite, mesero lo trepete d’oro ’ncoppa a chella
facce de carvone.

Ora, mentre s’apparecchiavano feste spantose e ban-
chette da stordire e li cuoche spennavano papare, scan-
navano porcelle, scortecavano crapette, lardiavano arru-
scommavano  pegnate,  vattevano  porpette,
ste, 

Letteratura italiana Einaudi

474

Giovan Battista Basile - Lo cunto de li cunti

’mottonavano  capune  e  facevano  mill’autre  muorze
gliutte, venette a na fenestrella de la cocina na bella pa-
lomma, decenno:

Cuoco de la cocina
che fa lo re co la saraina?

De la quale cosa lo cuoco facette poco caso; ma, tor-
nato la palomma la seconna e la terza vota a fare lo stis-
so, corze a direlo a la tavola pe cosa maravegliosa; e la si-
gnora,  sentuto  sta  museca,  deze  ordene  che  subeto
pigliata la palomma a lo stisso tiempo ne fosse fatto no
’ngrattinato.

Pe la quale cosa iuto lo cuoco tanto fece che la ’ncap-
paie e, fatto lo commannamiento de Cuccorognamma
ed avennola scaudata pe la spennare, iettaie chell’acqua
e chelle penne a n’arvaro fore no gaifo, dove non passat-
tero tre iuorne che scette no bello pede de citro, che,
cresciuto ’n quatto pizzeche, soccesse che lo re, affaccia-
tose a na fenestra che responneva a chella parte, vedde
st’arvolo che n’avea visto ancora e, chiammato lo cuoco,
l’addemmannaie quanno e da chi era stato pastenato.

E, sentuto da mastro Cocchiarone tutto lo fatto, ven-
ne ’n sospetto de lo negozio e cossì fece ordene, sotto
pena de la vita, che non se toccasse, anze fosse coverna-
to cod ogne delegenzia. Ed essenno, ’ncapo de poche
iuorne, spontate tre bellisseme cetra simmele a chelle
che le deze l’orca, cresciute che foro le fece cogliere e,
’nchiusose a na cammara co na gran tassa d’acqua e co
lo medesemo cortiello che portava sempre appiso a lato,
commenzaie a tagliare. E, soccedennole lo medesemo co
la primma e seconna fata comme l’autra vota l’era soc-
ciesso, utemamente tagliaie lo terzo citro e, dato a beve-
re a la fata che ne scette comme l’avea cercato, le restaie
la giovene stessa c’avea lassato ’ncoppa all’arvolo, da la
quale ’ntese tutto lo male fatto da la schiava.

Letteratura italiana Einaudi

475

Giovan Battista Basile - Lo cunto de li cunti

Ora chi pò dicere la manco parte de lo giubelo che
sentette lo re de sta bona ventura? chi pò dicere lo gal-
leiare, grilliare, gangolare, pampaniare che fece? fà cun-
to ca natava dintro a lo doce, non capeva dintro la pella,
se ne ieva ’n siecolo e ’n zuoccolo e, fattale soppressa de
le braccia, la fece vestire de tutto punto e, pigliannola pe
la mano, la portaie miezo la sala, dov’erano tutte le cor-
tesciane e le gente de la terra pe ’norare le feste, le quale
chiammanno uno ped uno le disse: «Deciteme: chi fa-
cesse male a sta bella signora, che pena meretarria?».

A la quale cosa chi responneva ca sarria meretevole
de na collana de cannavo, chi de na collazione de savor-
re, chi de no contrapunto co no maglio ’ncoppa la pel-
lecchia de lo stommaco, chi de no sorzico de scamonea,
chi de no vranchiglio de na mazzara e chi de na cosa e
chi de n’autra.

All’utemo, chiammanno la negra regina e facennole la
stessa addemmanna, respose: «Meritare abbrosciare, e
porvere da coppa castiello iettare!». Sentuto chesto lo re
le disse: «Tu t’haie scritto lo malanno co la penna toia!
tu t’haie dato l’accetta a lo pede! tu t’haie fravecato li
cippe, ammolato lo cortello, stemperato lo tuosseco,
pocca nesciuno l’ha fatto chiù male de te, cana perra, ce-
futte! sai tu ca chessa è chella bella guagnastra che tu
spertosaste co lo spingolone? sai ca chesta è la bella pa-
lomma che faciste scannarozzare e cocere a lo tiano? che
te pare, Cecca, de sso ronzino? scotola, ca n’è scesa! hai
fatto la bella cacca! chi male fa male aspetta, chi cocina
frasche menestra fummo». Cossì decenno la fece piglia-
re de pesole e mettere viva viva dintro na gran catasta de
legna e, fattone cennere, la sparpogliaro da coppa lo ca-
stiello a lo viento, facenno vero lo ditto
non vaga scauzo chi semmena spine».

Letteratura italiana Einaudi

476

Giovan Battista Basile - Lo cunto de li cunti

SCOMPETURA DE LO CUNTO DE LI CUNTE
PE CHIUDETURA DE LA ’TRODUZZIONE DE LI
TRATTENEMIENTE CHE SARÀ PE LO
TRATTENEMIENTO DECEMO DE LA IORNATA
QUINTA

Conta Zoza la storia de li guaie suoie: la schiava, che
se sente toccare li taste, fa fuorfece fuorfece azzò no
scompa lo cunto, ma lo prencepe, a despietto suio, lo
vo’ sentire e, scopierto lo trademiento de la mogliere, la
fa morire prena e bona e se piglia Zoza.

Stettero  tutte  arecchie  pesole  a  sentire  lo  cunto  de
Ciommetella e parte laudaro lo sapere co che l’avea conta-
to, parte ne mormoraie tassannola de poco iodizio, che
non doveva ’m presenzia de na prencepessa schiava spu-
brecare li vituperie de n’autra simele e decevano che s’era
posta a no gran riseco de sconcecare lo iuoco.

Ma Lucia fece veramente da Lucia, cernennose tutta
mentre se contava sto cunto, che a l’arteteca de lo cuorpo
se conzideraie la borrasca c’aveva dintro a lo core, avenno
visto dintro no cunto de n’autra schiava lo retratto spicce-
cato de le marcancegne soie ed, avenno fatto scacare sube-
to la scommerzione, ma parte perché non se poteva spesa-
re  de  li  cunte,  tanto  fuoco  l’avea  puosto  ’n  cuorpo  la
pipata, comme lo tarantato non se pò spesare de li suone
e, parte pe non dare materia a Tadeo de sospettare, se
gliottette sto veluocciolo co penziero de farene a tiempo ed
a luoco no buono resentemiento.

Ma Tadeo, che l’era trasuto ’n grazia sto spassatiempo,
azzennaie a Zoza che decesse lo suio; la quale, fatto la
crianza soia, decette: «La verità, signore prencepe, fu sem-
pre mamma dell’odio e però non vorria che l’obedire a li
commanne  vuostre  offennesse  quarcuno  de  chiste  che
stanno  ’ntuorno,  perché  non  essenno  usata  a  fegnere
’menziune ed a tessere favole so’ costretta e pe natura e pe

Letteratura italiana Einaudi

477

Giovan Battista Basile - Lo cunto de li cunti

accedente a dire lo vero. E si be’ dice lo proverbio piscia
chiaro e fa la fico a lo miedeco, tutta vota sapenno ca la ve-
rità non è recevuta a la presenzia de li principe, io tremmo
de dire cosa che ve faccia fuorze ’nfomare».

«Dì chello che vuoi», respose Tadeo, «ca da ssa bella
vocca non pò scire cosa si no ’nzoccarata e doce». Ste paro-
le foro pognalate a lo core de la schiava e n’averria mostra-
to signale si le facce negre comme le ianche fossero libro
dell’arma e averria pagato no dito de la mano ad essere
diuna de sti cunte, perché lo core l’era fatto chiù nigro de
la facce e, dubitanno che lo cunto passato non fosse stato
primmo annunzio e po’ malanno, da la matina se ’nzon-
naie lo male iuorno.

Ma Zoza, fra sto tiempo, commenzaie a ’ncantare li cir-
costante co la docezza de le parole contanno da lo prenzi-
pio a lo fine tutte l’affanne suoie, commenzanno apunto
da la naturale malanconia soia, ’nfelice agurio de chello
che doveva passare, portannose da la connola la ’mara ra-
deca de tutte le male sciagure, che co la chiave de no riso
sforzato la sforzaro a tante lagreme; secotaie dapo’ la ia-
stemma de la vecchia, lo pellegrinaggio suio co tante ango-
sce, l’arrivata a la fontana, lo chiagnere a vita tagliata, lo
suonno tradetore causa de la roina soia.

La schiava, sentennola pigliare larga, e tira, e vedenno
la varca mal’abbiata, gridaie: «Stare zitta, appilare, si no
punia a ventre dare, e Giorgietiello mazzoccare!». Tadeo,
che aveva scopierto paiese, non appe chiù fremma, ma, le-
vatose la mascara e iettanno la varda ’n terra, disse: «Las-
sala contare fi ’m ponta, e non fare chiù ste levate de cap-
pa de Giorgetiello e Giorgione, ca all’utemo no m’haie
trovato sulo e si me saglie lo senapo meglio che te piglias-
se rota de carro!». E, commannato a Zoza che secotiasse a
despietto de la mogliere, essa, che non ne voze autro che
lo zinno, secotaie la trovata de la lancella rotta, lo ’nganno
de la schiava pe levarele da le mano sta bona fortuna e,

Letteratura italiana Einaudi

478

Giovan Battista Basile - Lo cunto de li cunti

cossì decenno, scappaie a chiagnere de manera che non fu
perzona llà presente che stesse saudo a le botte.

Tadeo, che da le lagreme de Zoza e da lo selenzio de la
schiava, ch’era ammotuta, comprese e pescaie la verità de
lo fatto; e, facenno a Lucia tale lavata de capo che non se
saria fatto a n’aseno, fattole confessare de vocca propia sto
trademiento deze subeto ordene che fosse atterrata viva,
co la capo schitto da fora, azzò fosse chiù stentata la morte
soia ed abbracciato Zoza la fece onorare comm’a prence-
pessa e mogliere soia, facennone avisato lo re de Valle Pe-
losa che venesse a ste feste e co ste nove nozze terminaie la
grannezza de la schiava e lo trattenemiento de li cunte e
buon prode ce faccia e sanetate, ch’io me ne venne a pe-
de a pede co na cocchiarella de mele.

