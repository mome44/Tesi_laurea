I.
L’urna delle lacrime
La maledizione dl una vecchia costringe la principessa Zoza
ad   andar   raminga   per   il   mondo,   finchè   giunta   presso
Camporotondo, mentre i suoi mali sembrano vicini a finire,
si trova precipitata di nuovo in un abisso di disperazione.
Ma una novella raccontata da una sua amica la salva, e la
maledizione della vecchia cessa di perseguitarla.

È antico proverbio, che chi cerca ciò che non deve,
trova ciò che non vuole, come avvenne alla scimmia,
che volendo calzare lo stivale restò presa per la zampa,
e come avvenne anche a una brutta schiava, la quale non
avendo   mai   portato   scarpe   in   piedi,   volle   portare   la
corona   sul   capo.   Ma,   all’ultimo,   avendo   per   inganno
usurpato ciò che toccava ad altri, capitò male; e quanto
più era salita in alto, tanto fu maggiore la caduta, nel
modo che seguita:
C’era una volta il re di Vallombrosa, il quale aveva
una   figliuola   chiamata   Zoza,   che   come   il   famoso
filosofo   Eraclito,   non   si   vedeva   mai   ridere;   onde   il
misero padre, che viveva solo per quest’unica figliuola,
s’arrabattava in ogni modo a guarirla di tale malinconia,
facendo venire a Corte ogni specie di giocolatori, come

9
quelli che camminano sui trampoli, quelli che sfondano
i   cerchi,   così   anche   pagliacci,   prestigiatori,   atleti,
animali ammaestrati, cani ballerini, asini che bevono nel
bicchiere, e ora l’uno ora l’altro divertimento, ma tutto
era invano. Sicchè il povero padre, per tentare l’ultima
prova, non sapendo che altro pensare, comandò che si
facesse un grande fontana d’olio sulla porta del palazzo.
Infatti, pensava il Re, la gente nel passarvi accanto,
per non macchiarsi i vestiti, avrebbe fatto di gran salti di
grillo, balzi di capriolo, e corse da lepre, sdrucciolando;
sicchè   poteva   accadere   qualche  bizzarro   incontro,   per
cui  la   Principessa   desse   in  uno   scoppio   di  risa.   Fatta
dunque la fontana, e stando la Principessa alla finestra
col solito cipiglio, ecco che passò una vecchia, la quale
inzuppando una spugna nell’olio, ne andava empiendo
un fiaschettino. E mentre tutta affaccendata s’ingegnava
di   riempire   il   fiaschetto,   un   frucolo   di   paggetto   della
Corte scagliò un sassolino con tanta giustezza di mira,
che il fiaschetto andò in pezzi.

La   vecchia,   che   non   aveva   peli   sulla   lingua,
volgendosi   al   paggio,
volgendosi   al   paggio,
d’improperii; e il paggio non mancò di risponderle sul
medesimo   tono.   Ciò   che   non   avevano   potuto   fare   i
giullari della Corte, fu fatto dalle smanie della vecchia
stizzosa: la Principessa fece una risata proprio di cuore.
La vecchia vedendosi schernita, venne in tanta rabbia,
che gridò alla principessa Zoza:

— Va’, che non possa mai maritarti, se non sposi il
principe di Camporotondo! —

10
La   Principessa,   sentendo   quella   imprecazione,   fece
chiamar la vecchia, e volle sapere a ogni modo che cosa
significassero le sue parole.

La vecchia rispose:
—   Ora   sappi   che   questo   principe   è   un   bellissimo
giovane, chiamato Taddeo, il quale, per maledizione di
una Fata essendo morto, è stato messo in un sepolcro
fuori   le   mura   della   città,   su   cui   regnava,   con
un’iscrizione   sopra   la   pietra,   che   dice:   «Qualunque
donna   empirà   di   lacrime   l’urna   che   è   sospesa   al
monumento, farà risuscitare il Principe e lo sposerà.»
Ma poichè è impossibile che occhi umani possano tanto
lacrimare da empire un’urna così grande, io, dileggiata e
derisa da te, ho scagliata questa imprecazione, che mi
vendicherà dell’ingiuria. —
Così   dicendo,   la   vecchia   scappò   giù   per   le   scale
temendo   che   la   Principessa
non   la   facesse   punire   di
queste parole.

Ma   Zoza,   invece,   in   quel
momento   stesso   andava
ruminando   e   meditando   le
parole   della   vecchia,   in
mezzo a un mare di dubbi e di
pensieri,   suscitati   non   tanto
dall’imprecazione, quanto dal
racconto della sorte toccata al
principe   di   Camporotondo.
All’ultimo,   accecata   dal   suo
11

strano desiderio, prese una manciata di scudi d’oro dallo
scrigno del Re e fuggì dal palazzo.
Cammina, cammina, arrivò al castello di una Fata, la
quale,   mossa   a   compassione   per   la   giovine   età   della
Principessa, le diede una lettera di raccomandazione per
una Fata sua sorella. La sorella della Fata le fece grandi
accoglienze e le regalò una bella noce, dicendole:

— Prendi questa noce e abbila cara, nè la rompere
mai, se non in caso di grande bisogno. – E con un’altra
lettera   la   raccomandò   a   un’altra   Fata,   che   le   era
parimente sorella.
Dopo   lungo   viaggio   arrivò   anche   al   castello   di
quest’altra   Fata,   dove   fu   ospitata   con   grande
amorevolezza,   e   la   mattina   seguente   ebbe   un’altra
lettera per un’altra sorella della Fata, e insieme con la
lettera   una   castagna,   accompagnata   dal   medesimo
avvertimento, con cui le era stata donata la noce.

Anche la terza e ultima Fata le fece di gran carezze, e
nel   partirsi   di   Zoza   le   consegnò   una   nocciuola,
ripetendo il consiglio che non l’aprisse mai, se non in
caso estremo di grande necessità.
Avute queste cose, Zoza incominciò a camminare di
buone gambe, e girò tanti paesi e passò tanti boschi e
fiumane, che dopo sette anni appunto, a brùzzolo, arrivò
a Camporotondo.

Fuori delle porte della città, vide Zoza un sepolcro di
marmo a piè di una fontana, che piangeva a lacrime di
cristallo   nel   suo   carcere   di   porfido   orientale.   Zoza,
staccata   l’urna,   incominciò   a   imitare   la   fontana
12

lasciando scorrere le sue lacrime; e non alzando mai la
fronte, in capo a due giorni le lacrime erano arrivate a
due dita dal collo dell’anfora. Ma allora appunto stanca
dal   lungo   lacrimare,   fu   vinta   dal   sonno,   e   chiuse   gli
occhi per un paio d’ore.

In   questo   mentre   era   giunta   la   schiava   Zampa   di
Grillo, la quale veniva spesso a empire un suo barile a
quella fontana, e sapeva la promessa dell’iscrizione. Ora
13

avendo   visto   piangere   Zoza,   stette   in   agguato   con
l’intenzione di rapirle l’anfora, appena fosse arrivata a
un buon punto. E come poi s’accòrse che Zoza s’era
addormentata,   profittando   dell’occasione,   le   tolse
destramente l’anfora dalle braccia, e la finì di riempire
con le lacrime sue in men che non si dice.
L’urna non fu prima piena rasa, che il Principe, quasi
destandosi   da   un   gran   sonno,   si   alzò   dalla   tomba   di
marmo bianco e ringraziò quella donna nera, invitandola
a seguirlo nel palazzo reale; dove giunto, ordinò feste,
luminarie, fuochi d’artifizio, e durante le feste la sposò.
Destata   che   fu   Zoza  e   trovando  l’anfora   rovesciata
come   le   sue   speranze,   e   vedendo   l’arca   del   tumulo
aperta, il cuore le si chiuse, e fu lì lì per rendere l’anima
dal dolore. Poi riconoscendo che al suo male non c’era
rimedio, e che la colpa era di quei poveri occhi stanchi
dal lungo pianto, s’avviò lentamente verso la città, dove
seppe   delle   feste   del   Principe   e   della   bella   specie   di
moglie che aveva sposato. Allora s’immaginò come era
andata la cosa, e disse sospirando fra sè, che due cose
nere l’avevano ridotta in così estrema miseria: la mora e
il sonno.

Pure, per fare l’ultima prova, andò ad abitare in una
bella casa dirimpetto al palazzo del Principe; donde non
potendo   veder   l’uomo   che   con   le   sue   lacrime   aveva
rapito   alla   morte,   vedeva   almeno   il   luogo,   dove   egli,
senza sospettar di lei, viveva felice e riconoscente alla
brutta mora, che aveva sposato. Tuttavia il Principe nel
vedere la bella fanciulla, che gli era venuta ad abitare
14

dirimpetto,   non   poteva   fare   a   meno   di   ammirarne   la
leggiadria.   Della   qual   cosa   accortasi   la   mora,   che
sfruttava la gratitudine leale del Principe, incominciò a
dire nel suo linguaggio semibarbaresco:
—   Se   finestra   più   guardara,   me   medesima

ammazzara. —
Il   principe   Taddeo,   che   non   voleva   pagare   con
l’ingratitudine il beneficio da lui attribuito alla schiava,
si allontanò dalla vista di Zoza.

Allora   Zoza,   giunta   all’estremo   della   disperazione,
pensò di far uso dei doni avuti dalle fate, e una mattina
aprì   la   noce,   e   dalla   noce   uscì   un   uccellino,   il   quale
incominciò   a   cantare   così   dolcemente,   che   la   schiava
corse   alla   finestra,   e   uditolo   e   vedutolo,   disse   al
Principe:
— Se non aver augello che cantara, me medesima

ammazzara. —
Il   Principe   mandò   subito   da   Zoza,   facendole
dimandare se gli voleva vendere l’uccellino. Rispose la
principessa   di   Vallombrosa,   che   ella   non   era   una
mercantessa, ma se lo voleva in dono, lo prendesse pure,
che sarebbe stata contenta di donarglielo. Taddeo, che
era tormentato dalla moglie, accettò l’offerta. Ma di lì a
tre   o   quattro   altri   giorni,   Zoza   aperta   la   castagna,   ne
trasse una chioccia con dodici pulcini d’oro, che mise
sul davanzale della finestra. La schiava non fu lenta a

15
vedere   questa   nuova   maraviglia   e   a   desiderarla;  onde
chiamato Taddeo, gli mostrò la chioccia e sì gli disse:

—   Se   la   chioccia   non   pigliara,   me   medesima
ammazzara. —

Allora Taddeo mandò ancora ad offrire a Zoza tutto
quello che ella potesse domandare in compenso di una
chioccia così meravigliosa; e Zoza gli rispose come la
prima volta, che ella non vendeva, ma donava. E perciò
fu costretto ad accettare anche questo dono magnifico dì
Zoza, non potendo indurla ad accettare alcun compenso.
E passati altri giorni, Zoza ruppe la nocciuola, e ne
trasse una bella bambola, che filava oro; e non prima fu
collocata sulla finestra, che la schiava incominciò a dire
a Taddeo:
—   Se   la   bambola   non   comprara,   me   medesima

ammazzara. —
Allora   Taddeo,   che   si   vergognava   di   tanta
indiscretezza, invece di mandare un suo ministro dalla
bella   Zoza,   volle   andarci   in   persona,   e   pregando   la
Principessa a perdonare la sua insistenza, le espose il
suo desiderio.

Zoza   si   lasciò   questa   volta   pregar   lungamente;   ma
alla fine gli diè la bambola, come aveva fatto delle altre
cose: pure, prima di consegnargliela, pregò la bambola
che ispirasse alla schiava il desiderio di sentire novelle e
racconti.
16

Taddeo   ringraziando   Zoza,   portò   la   bambola   alla
schiava, la quale non appena l’ebbe presa in grembo,
incominciò a dire:
—   Se   non   venire   gente   e   conti   raccontara,   me

medesima ammazzara! —
Taddeo,   per   levarsi   questo   fastidio   d’attorno,   fece
subito bandire nello stato di Camporotondo, che tutte le
donne del paese fossero venute in un giorno assegnato.

E   tutte   le   donne,   sul   fare   dell’alba   di   quel   giorno,
accorsero; ma poichè era impossibile di tenerle tutte, ne
scelse   tra   le   migliori   dieci   soltanto,   e   furono   Zoza,
Cecca,   Menica,   Tolla,   Popa,   Antonella,   Lonza,   Paola,
Ciumetella e Jaga, le quali si avviarono con la Mora al
giardino   del   palazzo,   dove   i   rami   fronzuti   erano   così
intricati, che il sole non poteva passarli co’ suoi raggi. E
sedutesi sotto un padiglione coperto di pampani a guisa
di   pergola,   al   fresco   di   una   grande   fontana,   che   ai
cortigiani insegnava a mormorare, stettero ad ascoltare
Taddeo che così parlava:
—   Non   c’è   cosa   più   gradita   al   mondo,   o   egregie
donne, che stare a sentire i fatti altrui; e un gran filosofo
antico ripose la più grande felicità umana nell’ascoltare
racconti   graziosi,   perchè   in   tal   modo   svaporano   gli
affanni, si scacciano i pensieri incresciosi e si allunga la
vita. E perciò si vede spesso gli operai lasciare i loro
mestieri, i mercanti i traffichi loro, i dottori i loro studii,
i bottegai le loro faccende, e andare di qua e di là per le

17
botteghe   dei   barbieri   e   i   crocchi   dei   chiacchieroni,
ascoltando   notizie   false,   novelle   sbardellate   e
pettegolezzi. Perciò io devo scusare la Principessa mia
moglie,   se   ha   fissato   il   chiodo   in   questo   pensiero
malinconico   di   sentir   novellare;   e   perciò   se   volete
contentar lei e me, dovete raccontarci qualche curiosa
storiella.   E   il   Principe   fe’   cenno   a   Ciumetella
d’incominciare.   E   Ciumetella   incominciò   il   racconto
delle

Tre Melarance.
È   un   vecchio   dettato   che   merita   di   esser   ripetuto:
«Non dire quanto sai, non fare quanto puoi, perchè l’una
e l’altra cosa possono portare ruina che non si conosce e
danno  che  non   si   aspetta».   E  lo  vedrete   nel  racconto
delle avventure di una schiava, la quale, parlando col
rispetto dovuto alla signora Principessa, per fare ogni
male a una povera fanciulla si condusse a tale, che ella
stessa pronunziò la sentenza della pena che meritava.

Aveva il Re di Torrelunga un figliuolo che era il suo
occhio   diritto,   e   sul   quale   aveva   poste   tutte   le   sue
speranze,   aspettando   il   momento   di   dargli   una   sposa
degna di lui. Ma il Principe non voleva sentir parlare di
prender moglie, tanto che il suo genitore stava in gran
pensiero e addolorato, come il negoziante che ha avuto
18

la notizia del fallimento di un suo corrispondente. Tutto
era   inutile:   lacrime   del   vecchio   Re,   preghiere   dei
sudditi,   consigli   dei   saggi,   e   tutto   indarno   era   il
rammentargli   l’obbligo   che   aveva   di   provvedere
all’avvenire della famiglia regnante di Torrelunga.
Ora   occorse   che   trovandosi   il   Principe   a   mensa   e
volendo   tagliare   una   ricotta,   mentre   con   gli   occhi
badava a tutt’altro, si ferì un dito, e due gocce di sangue
caddero sulla ricotta, facendo dalla unione del bianco
abbagliante   e   del   rosso   vivo   un   insieme   così   bello   e
grazioso, che il Principe disse subito al padre:

— Messere, se trovo una moglie così bianca e così
rossa   come   la   ricotta   insanguinata,   la   sposerò
volentieri. —
Il Re udendo questa improvvisa risoluzione, stava per

approvarla, quando il Principe riprese a dire:
—   Dunque   io   partirò   alla   ricerca   di   una   simile
bellezza,   e   se   non   la   trovo,   morirò   di   stenti   e   di
dolore. —

Rimase   il   Re,   come   se   vedesse   cascarsi   la   casa
addosso,   e   cambiò   di   colore:   finchè,   riavutosi   dalla
prima commozione, esclamò:
— Figliuolo mio, pupilla del mio cuore, bastone della
mia vecchiaia, or come ti ha preso questa strana voglia
di   viaggiare   lasciando   me   solo   e   deserto?   Avevi   già
risoluto di non prender moglie, perchè la nostra stirpe
finisse   con   te;   e   ora   dici   di   volertene   andare   per   il
mondo, per modo che se non trovi la donna che cerchi,
non   tornerai   più   mai,   e   la   serie   dei   re   della   nostra

19
famiglia si dovrà chiudere con me? —

Ma queste e altre parole che il Re diceva al figliuolo
entravano da un orecchio e uscivano dall’altro, ed era
fiato  buttato. Sicchè  il disgraziato  monarca, visto che
non   c’era   nulla   da   fare   per   distogliere   dal   suo
proponimento il Principe, gli dette una grande quantità
di scudi, due o tre servi, e poi gli concesse licenza di
partire,   sentendosi  nel   tempo  stesso  strappare   l’anima
dal corpo, mentre il Principe si avviava. Il padre stette
lungamente a singhiozzare, affacciato a una finestra per
vedere  il  figliuolo  che  si allontanava;  poi lo  perse  di
vista e rientrò nelle sale, cadendo affranto sopra il trono.
Intanto il Principe, dopo parecchi giorni, era uscito
dai confini del regno, e correva sempre di buon trotto
per campagne e per boschi, per monti e per valli, per
pianure   e   per   pendici,   visitando   varii   paesi,   trattando
con genti diverse, sempre con gli occhi spalancati per
vedere se gli riuscisse di trovare la donna che avesse il
candore del latte e il colorito vivo del sangue. In capo ad
alcuni   mesi,   il   Principe   si   trovò   sur   una   marina   del
regno di Francia, dove lasciati i suoi servitori, che non
avevano più forza di seguirlo, s’imbarcò solo sopra un
bastimento genovese e arrivò allo stretto di Gibilterra;
donde, passato sopra un altro bastimento, si avviò per le
Indie,   non   dimenticando   mai   nelle   fermate   di   andar
cercando di provincia in provincia, di città in città, di
casa   in   casa,   di   tugurio   in   tugurio,   se   mai   potesse
ritrovar   l’originale   della   bella   immagine   che   aveva
dipinta nel cuore. E tanto andò avanti, finchè giunse un
20

giorno all’isola degli Orchi, dove trovò una donna che
era   vecchia   vecchia,   magra   magra,   e   aveva   il   volto
brutto brutto, alla quale raccontò la causa che l’aveva
condotto fino a quei lontani paesi. La vecchia rimase
fuori   di   sè,   sentendo   lo   strano   capriccio   e   le   fatiche
durate e i pericoli corsi dal Principe per sodisfarlo; poi,
venendole pietà della giovinezza di lui, gli disse:
— Figliuolo mio, vattene; chè se ti fiutano i tre miei
figliuoli, che sono nemici giurati della razza umana, non
scommetterei una moneta falsa, che tu ti potessi salvare
dal morire in un tegame e dall’essere seppellito nel loro
ventre; ma fuggi presto e non andrai troppo in là, che
troverai la tua fortuna. —

Udite   queste   parole,   il   Principe,   agghiacciato   dal
terrore, sbigottito e confuso, si mise la via tra le gambe,
finchè   giunse   a   un   altro   paese,   dove   trovò   un’altra
vecchia, più brutta della prima, a cui pure raccontò ogni
cosa. E la vecchia, dopo esserlo stato a sentire, concluse
egualmente:
— Vattene subito, se non vuoi che le mie figliuole
Orchesse facciano merenda col tuo corpo; ma poco oltre
potrai andare, che troverai la tua fortuna. —

Il Principe non si lasciò ripetere la raccomandazione,
e andò tanto di buon passo, che vide un’altra vecchia, la
quale era  seduta  sopra  una ruota,  e aveva  un  paniere
infilato   nel   braccio,   pieno   di   ogni   ben   di   Dio   e   di
dolciumi e di confetti. La vecchia dava a mangiare a un
branco d’asini, che dopo aver mangiato incominciarono
a saltare sulla riva di un fiume, dando dei terribili calci
21

ad alcuni poveri cigni.
Il   Principe   arrivato   alla   presenza   della   vecchia,
s’inchinò profondamente, e le raccontò la storia del suo
pellegrinaggio.   La   vecchia   con   buone   parole   lo
confortò, poi gli offrì una buona colazione; e dopo che il
Principe   ebbe   mangiato,   la   vecchia   gli   consegnò   tre
melarance, che parevano allora allora còlte dall’albero, e
un coltello molto riccamente ornato.

Poi gli disse:
— Ora tu puoi tornare nella tua Italia, perchè hai tutto
quello che vai cercando per il mondo. Vattene dunque, e
come sarai poco  lungi dai  confini  del tuo  regno,  alla
prima   fontana   che   troverai,   taglia   una   melarancia,   e
vedrai   uscirne   una   fata   che   dirà:   «Dammi   da   bere.»
Bada di contentarla subito, altrimenti la vedrai svanire.
E così ti avverrà, se non sarai destro, con la seconda
fata.  Che  se  poi  non  riuscirai  nemmeno  con  la   terza,
allora  puoi rinunciare per  sempre ad  avere  una sposa
secondo il tuo cuore.
Il Principe tutto contento baciò la mano della vecchia,
e   preso   commiato   partì   da   quel   paese,   e   giunto   alla
marina, navigò alla volta delle Colonne d’Ercole, finchè
giunto   nei   nostri   mari,   dopo   mille   rischi   e   tempeste,
approdò a una giornata di distanza dal suo regno. Quindi
incominciò a camminare, finchè arrivato a un bellissimo
boschetto, dove l’ombre facevano bellissimo riparo ai
prati erbosi, si fermò a una fontana, che invitava con
dolce mormorio i passanti a rinfrescarsi il palato. Quivi
il Principe si mise a sedere sopra il bel tappeto di dolci

22
erbe fiorite, e tirato fuori il coltello, cominciò a tagliare
la prima melarancia. Ed ecco venir fuori come un lampo
una   bellissima   fanciulla,   bianca   come   il   latte   e   rossa
come le fragole, le quale disse subito:

— Dammi da bere. —
Il Principe stupito dalla bellezza, non fu presto a darle
da   bere,   cosicchè   il   comparire   e   lo   scomparire   della
fanciulla fu tutt’una cosa. Come restasse il Principe a
questa   scomparsa,   lo   pensino   coloro   che   avendo
lungamente   desiderato   una   grande   felicità,   se   la
veggono svanire nel momento stesso che credevano di
averla   conseguita.   Allora   volle   tagliare   la   seconda
melarancia; ma tutto sbigottito per il primo disinganno,
non seppe far meglio delle prima volta.
Onde   pianse   versando   fiumi   di   lacrime,   tanto   che
pareva volesse gareggiare con la fontana che continuava
sempre   a   riversare   la   sua   chiara   acqua   nella   vasca
sottostante.

23
A poco a poco, però, dopo lunghi lamenti, ritornò in
sè, e pensò che gli restava ancora una speranza nella
terza   melarancia.   Perciò,   imbrandito   il   coltello,   tagliò
quest’ultima melarancia e ne uscì la terza Fata, la quale
non ebbe appena detto: «Dammi da bere» che subito il
Principe,   oramai   scottato   dall’esperienza,   l’ebbe
soddisfatta.

E la Fata allora rimase accanto al Principe, bella e
maravigliosa   più   delle   altre,   in   modo   che   la   sua
bianchezza   e   il   rosso   vivo   del   suo   incarnato   non
soffrivano   alcun   confronto,   nè   l’oro   dei   suoi   capelli
poteva esser vinto al paragone, nè i raggi che uscivano
dai suoi occhi erano da meno di quelli di due soli, che
sorgessero insieme nel cielo sereno.
24

Al Principe parve per un pezzo di sognare, tanta era
la   leggiadria   della   Fata.   Poi   dovendosi   risolvere   ad
andare ad annunziare al Re suo padre la lieta novella,
per tornare a prender la Fata con un corteggio degno di
lei e del suo grado di Principessa, la pregò di aspettarlo
fino al ritorno in quel luogo.
E se ne partì.
Intanto   una   schiava   negra   giunse   alla   fontana   per
attingere acqua, e vedendo nella vasca riflessa l’imagine
della Fata, credendo che fosse la propria esclamò nel
suo linguaggio barbaresco

—   Che   vedera,   che   vedera!   Lucia   sfortunata   così
bella stara! E padrona mandava mi acqua pigliara e io
tal cosa comportara! —
Così   dicendo,   ruppe   la   damigiana   e   tornò   a   casa

dicendo alla padrona:
— Andara alla fontana, pietra romper damigiana. —

La padrona credendo alla fandonia raccontatale dalla
schiava,   le   dette   un   barile   perchè   andasse   a   empirlo
d’acqua. Ma la schiava tornata alla fontana e vista di
nuovo   trasparire   la   splendida   bellezza   della   Fata
nell’acqua, incominciò a sospirare:
— Io stara bella e stara gentil, perchè mandara per

acqua col baril? —
E scaraventando il barile per terra, lo ridusse in pezzi;

25
poi   tornata   alla   padrona,   narrò   il   fatto   a   modo   suo
dicendo:

— Asino passara, barile sconquassara! —
A questo la padrona prese un bastone e ne accarezzò
le   spalle   della   schiava;   ma   avendo   sempre   bisogno
d’acqua, si risolse a darle un otre, perchè l’andasse a
empire   alla   fontana,   minacciandola   dei   più   terribili
gastighi se anche questa volta tornava senza l’acqua e
senza il recipiente.

La schiava corse a rotta di collo sino alla fontana; ma
quando   ebbe   incominciato   a   empir   l’otre   ed   ebbe   di
nuovo riveduta la bella immagine, si mise a gridare:
— Non star bellezza questa da servira, la padrona di

rabbia dover morira! —
Così   dicendo   prese   uno   spillone   che   portava   nei
capelli e incominciò a bucare l’otre, che parve tutto a un
tratto   come   uno   di   quei   giuochi   da   giardino,   per   cui
l’acqua   esce   all’improvviso   e   investe   la   gente   a
tradimento,   tanti   erano   gli   zampilli   e   i   getti   che   lo
spillone della schiava ne aveva fatti venir fuori.

La qual cosa vedendo la Fata incominciò a ridere.
La schiava alzò gli occhi e si avvide finalmente del
suo inganno, perciò disse fra sè stessa:

— Tu stara causa mi bastonara, mi vendicara. —
E ad alta voce soggiunse:

26
— Che fare sola, bella filiola? —

E la Fata, che era tanto bella quanto cortese, le spiegò
come e perchè si trovava là, e che aspettava il Principe
per   essere   accompagnata   alla   corte   dove   l’avrebbe
sposato.
La schiava rispose:

—   Perchè   aspettare   marito   alla   fontanella,   io
pettinare ti e fara più bella. —

La Fata ringraziò la schiava del pensiero e l’aiutò a
salire, porgendo la sua mano bianca alla mano nera della
schiava,   sicchè   parvero   quelle   due   mani   un   quadro
d’argento   incorniciato   di   ebano.   Poi   giunta   su   e
incominciatola   a   pettinare,   lo   stesso   spillone,   con   cui
aveva forato l’otre, conficcò nel capo della Fata. La Fata
sentendosi ferire, gridò:
— Colomba, colomba! —
E   trasformata   in   colomba,   alzò   il   volo   e   sparve

dinanzi agli occhi della schiava.
In   questo   mentre   tornò   il   Principe,   e   trovato   la
schiava   al   posto   della   Fata,   rimase   a   lungo   senza
parlare. Tutti intorno erano i cavalieri del seguito, non
meno stupiti del Principe; il quale aveva descritto la sua
sposa   così   bella,   ed   era   invece   un   orrore   di   negra
scrignuta, che faceva nausea e pietà.

E   lamentandosi   il   Principe   del   cambiamento,   la
schiava gli disse di non maravigliarsi del cambiamento,
poichè   ella   era   fatata   e   doveva   per   un   certo   tempo
27

apparire sotto quella forma, per tornare poi alla prima
sotto   la   quale   gli   era   apparsa   nella   sua   uscita   dalla
melarancia.
Il   ritorno   fu   malinconico,   e   più   tristo   ancora   fu
l’incontro del corteggio degli sposi con quello del Re e
della Regina venuti a incontrarli. Il Re si contentò di
dire   che   il   Principe,   andato   in   cerca   di   una   bianca
colomba,   aveva   finito   col   contentasi   d’una   nera
cornacchia.   Tuttavia,   come   aveva   promesso,   egli
abdicava solennemente in favore del figliuolo.

Non   disse   altro,   e   tutti   tornarono   in   silenzio   al
palazzo,   dove   si   preparavano   le   feste,   tra’   grandi
mormorii de’ cortigiani.
  anitre;

  rinettavano   porchetti
Intanto in cucina i cuochi e i guatteri pelavano polli,
lattanti,
lattanti,
scorticavano capretti, lardellavano arrosti, schiumavano
pignatte, battevano polpette, accomodavano capponi e
preparavano mille bocconi ghiotti. Mentre tutto questo
lavorìo   ferveva,   venne   alla   finestra   della   cucina   una
bellissima   colomba,   che   dopo   aver   guardato   tutto,
esclamò:

Cuoco di cucina,
Che fa il Re con la Saracina?
Il cuoco non pensava se non al banchetto spropositato
che si apparecchiava, nè si accòrse la prima volta della
colomba,   e   alla   seconda   volta   che   la   colomba   tornò,
badò poco; ma alla terza, per quanto fosse un cuoco che
non si curava troppo di ciò che possano dire le colombe,

28
 
andò su negli appartamenti reali a parlarne. La signora,
sentito   il   fatto,   diede   ordine   al   cuoco   che   di   quella
colomba le facesse un buon intingolo.

Perciò, tornato in cucina, il cuoco si dette un gran da
fare   per   eseguire   il   comando   della   Regina;   sicchè
appena la colomba ritornò con la sua solita canzone, fu
presa e ammazzata. Poi avendola pelata, il cuoco buttò
le piume in uno sterrato, che era accanto alla cucina.
Non passarono tre giorni, che il nuovo Re affacciatosi a
una   finestra   vide   un   bell’arancio   in   quel   medesimo
sterrato, dove prima non c’era nulla. Il Re domandò al
cuoco come fosse mai che nello sterrato fosse venuto su
quell’arbusto così bello, e il cuoco raccontò tutto ciò che
sapeva. Il Re allora ordinò, pena la vita, che l’albero
fosse   custodito   e   governato   con   ogni   diligenza.   E   in
capo   a   pochi   giorni   spuntarono   dall’arancio   tre
bellissime melarance, simili a quelle che aveva date al
Re la vecchia; onde il Re le fece cogliere; e ristrettosi in
una   stanza   remota   con   una   gran   tazza   d’acqua,
incominciò   a   tagliare   la   prima   col   medesimo   coltello
che aveva avuto dalla vecchia.
Ma accadendogli con la prima e la seconda Fata la
stessa cosa che gli era accaduta la prima volta, alla fine
tagliò la terza melarancia, e dato in tempo a bere alla
Fata che ne era uscita, vide che era la medesima la quale
aveva lasciata alla fontana, e seppe da lei tutte le gesta
della schiava. Chi può ora descrivere la minima parte
del giubilo che ebbe il Re da questa buona ventura? Chi
può dire come egli gongolasse di gioia? Fate conto che

29
nuotava in un mare di dolcezza, non capiva più nella
pelle e se ne andava tutto in sollúchero.

Rimesso   quindi   dalla   prima   commozione,   fece
nobilmente   vestire   la   Fata,   e   presala   per   mano   la
condusse in mezzo al gran salone, dove erano riuniti i
cortigiani e gli invitati alle feste per le nozze regali.
Il Re li chiamò uno ad uno e disse:
— Chi facesse male a questa bella signora che pena

meriterebbe?
E chi rispondeva che avrebbe meritata una collana di
canapa, chi una bibita di arsenico, chi una colazione di
sassi   ben   lanciati,   e   chi   una   cosa   e   chi   un’altra.
All’ultimo,   chiamando   la   Regina   nera   e   facendole   la
medesima domanda, si sentì rispondere:

— Meritara di bruciara, poi ceneri gettara. —
Il Re disse:
— Tu hai pronunziato la tua sentenza. Questa signora
è   quella   che   tu   uccidesti   con   lo   spillone,   è   quella
colomba che tu facesti cucinare. Ma chi s’impaccia con
le   frasche,   la   minestra   sa   di   fumo;   chi   semina   spine,
deve badare a non andar scalzo.... —

Così   dicendo   la   fece   prendere,   e   ordinò   che   la
sentenza da lei data fosse eseguita.
____________

Finito   il   racconto   di   Ciumetella,   tutti   rimasero
costernati, pensando che ella non avrebbe mai dovuto
raccontare   in   presenza   di   una   Principessa   schiava   e
30

pubblicare   i   vituperii   di   un’altra   schiava   diventata
Principessa,   e   dicevano   a   bassa   voce   che   ella   si   era
messa   a   gran   rischio   di   finir   male   la   sua   vita   di
novellatrice indiscreta.
Ma   la   sposa   del   principe   di   Camporotondo,   che
vedeva il suo ritratto nella schiava del racconto delle Tre
Melarance,   benchè   tormentata   dalla   rabbia,   non   ebbe
cuore di dirle nulla, e lasciò che Taddeo accennasse a
Zoza di raccontare un’altra storiella maravigliosa:

Zoza disse:
— La verità, signor Principe, è considerata come la
madre dell’odio, e perciò non vorrei, che per obbedire ai
comandi di vostra altezza, io dicessi qualche cosa che
potesse offendere alcuno dei presenti. —
— Di’ quello che vuoi, – rispose il principe Taddeo, –
poichè dalla tua bocca non può uscire cosa che non sia
dolce ad udire. —

Queste   parole   furono   una   pugnalata   al   cuore   della
schiava,   e   si   trattenne   ancora;   ma   dentro   ella   era
diventata più negra che non fosse in volto, dubitando
che   il   racconto   precedente   non   fosse   stato   che   un
artifizio per condurre a poco a poco il principe Taddeo
alla conoscenza della terribile verità.
E infatti Zoza prese a raccontare tutta la storia delle
sue sventure con tanta soavità, incominciando dal suo
destino   malinconico,   di   non   poter   mai   ridere   e   dalla
maledizione della vecchia per aver riso una volta sola, e
dal suo pellegrinaggio sconsolato sino all’arrivo presso
la tomba del principe di Camporotondo, e poi dell’urna

31
piena di lacrime e del suo sonno traditore.

La schiava ripigliò la sua solita canzone:
—   Se   non   stara   zitta   e   più   parlara,   me   medesima

ammazzara. —
Taddeo, che finalmente cominciava a capire l’inganno
patito, disse a Zoza di continuare senz’altro. Poco più
ebbe da aggiungere Zoza, ma il suo pianto dirotto rivelò
al Principe quanto per sua involontaria colpa e per mala
volontà della schiava aveva sofferto.

Taddeo dal silenzio della schiava e dalle lacrime di
Zoza   arguì  che  bisognava   dare   un  grande  esempio  di
giustizia nei suoi stati, e imitò il Re della novella che era
stata prima raccontata, condannando a una terribile pena
la   schiava   usurpatrice,   e   facendosi   sedere   accanto   la
povera Zoza, intanto che si apparecchiava una grande
ambasceria per annunziare al re di Vallombrosa che la
sua figliuola era diventata principessa di Camporotondo.
Dipoi il principe Taddeo giunto alla novella, per cui
mezzo   aveva   ritrovato   la   Principessa,   ordinò   che   le
donne   da   lui   scelte   per   divertire   la   perfida   schiava,
venissero  spesso  a   Corte  a   narrare   belle  avventure   di
fate o d’orchi e incantamenti e battaglie, come quelle
che leggerete in questo libro.
32

II.
Il racconto dell’Orco.
Tonio da Marigliano, sempliciotto, costringe la madre con le
scempiaggini   a   cacciarlo   via   di   casa,   e   si   alloga   con   un
Orco; finchè, volendo rivedere la sua famiglia, è più di una
volta messo in mezzo da un oste. All’ultimo si rifà con un
bastone, e la madre diventa ricca.

C’era una volta nel paese di Marigliano una donna
dabbene chiamata Masella, la quale, oltre a sei ragazze,
avea anche un figliuolo così scimunito, che era la sua
disperazione.   E   non   passava   giorno   che   la   povera
vedova non fosse costretta a dirgli:
— Che fai qui, lasagnone? Vattene, che tu non sei
mio figliuolo, e devono avermiti cambiato, quando eri in
culla. —

Ma   tutto   ciò   era   inutile;   poichè,   mentre   la   povera
Masella parlava, Antonio zufolava, e non c’era speranza
che mettesse giudizio. Un giorno, finalmente, perduta la
pazienza,   la   madre   afferrò   un   randello,   e   cominciò   a
prendergli   la   misura   del   giubbone.   Antonio,   senza
aspettare   il   ritornello,   volta   i   tacchi   e   via.   Tanto
camminò, che in capo ad una giornata si trovò alle falde
di un monte così alto, che la cima si nascondeva fra le
nuvole. A piè del monte, presso una grotta, seduto sopra
33

una ceppaia di albero, era un uomo che aveva il capo
più grosso di una zucca d’India, la fronte bitorzoluta, le
sopracciglia raggiunte, gli occhi stralunati, il naso piatto
con due narici che parevano due bocche di acquedotti,
una bocca grande come un palmento, da cui uscivano
due zanne, che gli giungevano al petto; il petto aveva
villoso, le braccia scontorte, le gambe inarcate e i piedi
piatti come un papero. Insomma pareva un diavolo, che
avrebbe fatto paura  a Orlando  paladino. Ma Antonio,
imperterrito, e che non si commoveva per tanto poco,
gli fece un inchino e gli disse:

—   Addio,   messere!   Che   si   fa?   Come   state?   Avete
bisogno di qualche cosa? Sapete dirmi la distanza che
c’è di qui al luogo dove debbo andare? —
34

L’Orco, sentendo questo discorso di palo in frasca,
incominciò a ridere, e piacendogli l’umore della bestia,
gli disse:
— Vuoi startene con me? Io ti sarò buon padrone!
— Sta bene; – rispose Antonio serio serio. – Quanto

pretendi al mese di salario? —
Ma l’Orco, il quale ormai aveva preso gusto al parlare

cervellotico del ragazzo, disse:
— Attendi a servire onoratamente, che sarà bene per

te. —
E   così   rimasero   d’accordo.   Antonio   restò   a   servire
l’Orco, in casa del quale si mangiava molto, si lavorava
poco, tanto che in capo a qualche giorno il ragazzo era
diventato grasso come un fattore, atticciato come un bel
torello, ardito come un gallo, e rosso come un gambero.
Ma non passarono due anni, che venutagli a noia la vita
agiata, ebbe voglia di fare una gita a casa, e travagliato
da questo desiderio era a poco a poco dimagrato. L’Orco
che gli leggeva nel cuore, lo chiamò da parte e gli disse:
—   Tonio   mio,   so   che   hai   una   grande   smania   di
rivedere la tua famiglia; e poichè io ti voglio bene, mi
contento che tu vada pure a casa tua per qualche giorno.
Pigliati dunque quest’asino, che ti alleggerirà la fatica
del viaggio, ma sta’ in cervello, e bada a non dirgli mai:
arri, somaro! Te ne pentiresti! —

Tonio,   pigliatosi   l’asino,   senza   perder   tempo   in
complimenti, vi montò su, e si mise a un bel trottarello,
che in breve l’ebbe allontanato dalla grotta dell’Orco.
Ma dopo poche centinaia di passi Tonio non seppe

35
più frenarsi e gridò

— Arri, somaro! —
Non   l’aveva   appena   detto,   che   l’asino,   aperta   la
bocca,   incominciò   a   lasciar   cascare   per   la   via   perle,
rubini, smeraldi, zaffiri, diamanti, grossi ognuno come
una noce. Tonio era rimasto trasecolato, ma però non
tanto, che l’istinto non lo consigliasse a raccogliere in
un sacchetto le gioie, onde riscintillava la via.

Poi,   come   la   notte   si   avvicinava,   Tonio   rimontò
sull’asino   affrettando   il   cammino   per   procacciare   un
ricovero  a  sì  prezioso  animale;  e  giunse   a  un’osteria,
dove smontato, la prima cosa che disse all’oste fu:
— Lega quest’asino alla mangiatoia e dàgli bene da
mangiare, ma attento a non dirgli:  arri somaro!  che te
ne pentiresti. —

Poi consegnando all’oste anche il sacchetto pieno di
gemme, aggiunse:

— E ponimi queste inezie in un armadio sicuro. —
L’oste, che era un volpone, udito il discorso di Tonio,
e vedute le gioie che erano nel sacchetto, ebbe curiosità
di   provare   che   significassero   quelle   parole:   perciò,
imbandita   una   buona   cena   a   Tonio   e   versatogli
largamente   da   bere,   lo   accompagnò   a   letto.   E   non
appena   lo   vide   appisolato,   corse   alla   stalla   e   disse
all’asino:
— Arri, somaro! —

36
Ubbidiente l’asinello incominciò a empirgli di oro e
di gemme preziose la stalla, che pareva diventata la sala
del tesoro di un Re di corona.

Quando   l’oste   ebbe   veduto   tutto   quel   ben   di   Dio,
pensò   subito   di   scambiare   ad   Antonio   sempliciotto
l’asinello,   stimando   cosa   giustissima   di   mettere   in
mezzo   quello   scioccone,   e   imbecillone   che   gli   era
capitato all’osteria.
Svegliatosi   la   mattina   all’alba,   il   sempliciotto   di

Tonio chiamò l’oste e gli disse con sussiego:
— Conti chiari e amicizia lunga! —
L’oste fece il conto, Tonio rimontò sull’asinello senza
accorgersi dello scambio, e si riprese il sacchetto che
l’oste   aveva   riempito   di   ciottoli   e   di   pomici,   non
vedendo l’ora di arrivare a casa.

E poichè fu arrivato, riconosciuta da lontano la casa
materna, cominciò a gridare come un ossesso:

—   Presto,   mamma,   presto   che   siamo   ricchi;   stendi
tutte le lenzuola, spiega tutte le tovaglie, che ora vedrai
tesori! —
Masella, tutta lieta, aperta una cassa grande in cui era
il   corredo   delle   figliuole   da   marito,   tirò   fuori   le
lenzuola, i canovacci, le coperte bianche e odorose di
bucato, allargando quasi un immenso tappeto candido
sotto   l’asino,   il   quale   infangato   come   era   dal   lungo
viaggio,   in   breve   ebbe   ridotto   tutta   quella   biancheria
lorda   e   macchiata.   All’ultimo   Tonio   vedendo   che   le
parole   magiche   non   producevano   più   il   miracolo,
incominciò   a   bastonare   la   povera   bestia   con   tanta

37
crudeltà, che senza più l’asino malcapitato si buttò su
tutte le lenzuola e tovaglie spiegate, e vi si ravvoltolò
riducendole in pochi istanti così sudice, da non potersi
guardare.

Tonio non rimase impunito della sua crudeltà, chè la
madre, inviperita dello scempio fatto del corredo delle
figliuole, non gli lasciò il tempo di aprire il sacchetto
pieno   delle   pomici,   e   gli   rese   la   pariglia   con   tanta
larghezza, che Tonio, ripresa immediatamente la strada,
tornò, senza più fermarsi, dall’Orco; il quale vedendolo
venire di trotto, e sapendo come erano andate le cose,
non   gli
non   gli
rovesciandogli   addosso   tutti   i   vituperj   della   sua
eloquenza d’Orco incollerito.
  risparmiò   rimproveri

Tonio  inghiottendo tutte queste  dolcezze,  giurò  che
mai più ci sarebbe capitato. Ma non passò un altr’anno,
che gli ritornò la voglia di rivedere i suoi. L’Orco, brutto
di viso, ma bello di cuore, accomiatandolo gli regalò un
bel tovagliolo dicendo:
— Portalo a tua madre; ma bada di non fare come la
prima volta con l’asino, e finchè non sei a casa, non dir
mai:  Apriti   e   chiuditi,   tovagliolo,   che   se   ti   capita
qualche  disgrazia, il  danno sarà tuo.  Or  va’  col buon
anno, e torna presto. —

Così Tonio partì, ma come fu poco lungi dalla grotta,
messo a terra il tovagliolo, volle fare la prova e disse

— Apriti, tovagliolo! —
38

E   allora   vide   le   cose   più   belle   e   galanti   e   in   tale
abbondanza,   che   fu   cosa   incredibile!   Tonio   contento
disse subito:
— Chiuditi, tovagliolo! —

Il   tovagliolo   con   tutte   le   sue   ricchezze   si   richiuse
immediatamente. Tonio riprese la sua via e giunse verso
il   tardi   alla   medesima   osteria,   dove,   entrando,   disse
all’oste:
—   Riponi  in   luogo   sicuro   questo   straccio,   ma   non

fare che tu dica: Apriti e chiuditi, tovagliolo. —
L’oste, furbo di tre cotte, rispose:
— Lascia fare a me. —
E apparecchiatagli, come la prima volta, una buona
cena, annaffiata di vino generoso, lo mandò a dormire.
Quindi preso il tovagliolo, disse le parole che Tonio gli
aveva raccomandato di non pronunziare. E il tovagliolo
aprendosi, lasciò prodigiosamente venir fuori tante cose
preziose, che era uno stupore a vederle. Perciò l’oste,
trovato un tovagliolo simile a quello fatato, come Tonio
fu desto, glielo consegnò.

E   Tonio,   camminando   di   buona   lena,   giunse   per
tempo alla madre e senza perder tempo incominciò a
dirle:
—   Ora   sì,   che   possiamo   dare   una   pedata   alla

miseria! —
E disteso il tovagliolo, esclamò solennemente:

— Apriti, tovagliolo! —
39

Ma   avrebbe   potuto   ripeterlo   mille   volte,   che   ci
avrebbe   perduto   il   fiato   allo   stesso   modo.   Allora
vedendo che la cosa non andava per il verso che egli
avrebbe voluto, disse alla mamma che l’oste gliel’aveva
fatta per la seconda volta; ma la madre, udendo questa
nuova bestialità, e soffiando fiamme d’ira dalla bocca:
—   Vattene,   fuggi,   sprofondati,   figlio   scomunicato,
rompiti il collo, levàmiti dinanzi, che ogni volta che ti
presenti, mi porti in casa la sperpetua! —

Il povero Tonio che vide il lampo, non volle aspettare
il   tuono;   e   chinando   il   capo   mentre   alzava   i   talloni,
fuggì a scavezzacollo alla volta dell’Orco.
Il   quale   vedendolo   avvicinarsi,   come   un   gatto

frustato, gridò da lontano:
— Non so chi mi tenga che non ti dia un ceffone,
pezzo   di   bestia,   stupido,   chiacchierone,   che   non   sai
tener un cocomero all’erta: se tu non parlavi all’osteria,
non ti sarebbe accaduto quello che ti è capitato! —

Il povero Tonio si succhiò in pace queste accoglienze
che sapeva di meritare, e per tre anni non ebbe più cuore
di chieder licenza al suo padrone per andare a casa. Pur
dopo tre anni si fece animo e l’Orco, il quale la sapeva
lunga, gli permise di andare, e gli dette un bel bastone
intagliato,   raccomandandogli   di   non   dir   mai:  Alzati,
mazza e coricati, mazza.
Tonio, ricevendolo, rispose:
— Oramai ho messo il dente del giudizio e so quante

paia facciano tre buoi! —
—   Staremo   a   vedere,   –   rispose   l’Orco   –   uomo

40
avvisato, mezzo salvato. —

Così partì Tonio la terza volta per il suo paese; ma
non fu discosto un mezzo miglio che disse:

— Alzati, mazza! —
Non   ebbe   appena   pronunziate   queste   parole,   che
subito il bastone, come se avesse avuto un folletto nel
midollo, cominciò a lavorare sulle spalle del disgraziato,
tanto   che   le   bastonate   piovevano   a   ciel   rotto,   e   l’un
colpo non aspettava l’altro.

Quando Tonio si ricordò di dire:  Coricati, mazza  ne
aveva già toccate di quelle che lasciavano il segno.

Ma Antonio era tuttavia più addolorato che scontento,
e continuò per la sua via, proponendosi, come al solito,
di fermarsi all’osteria.
Dove   giunto   e   accolto   con   grandi   feste   dall’oste,

Tonio gli disse come al solito:
— Riponimi in luogo sicuro questo bastone, ma bada
di non dire: Alzati, mazza, che potresti passare pericolo
mortale. —

L’oste   giubilando   di   questa   terza   fortuna,   quando
ebbe   largamente   dato   da   mangiare   e   fatto   vedere   il
fondo del fiasco a Tonio, lo condusse a dormire, e via di
corsa al luogo dove era il bastone miracoloso.
E   per   non   esser   solo   a   godere   della   sua   felicità,

chiamò anche la moglie, e poi comandò:
— Alzati, mazza! —

41
Non fu sordo il bastone, e cominciò a obbedire con
tanto   zelo,   che   moglie   e   marito   gridando,   urlando,
strepitando, e sempre inseguìti dal bastone, scapparono
a svegliare Tonio, e a raccomandarsi a lui perchè il triste
giuoco avesse fine. Tonio facendo il burbero, rispose:

— Non c’è rimedio: morirete sotto le bastonate, se
non mi rendete tutto il mal tolto. —

L’oste fece venire tutto ciò che aveva rubato a Tonio,
e glielo restituì, gridando sempre pietà e misericordia.
Allora Antonio disse:
— Còricati, bastone! —

E il bastone ubbidì ad Antonio, che ripresi tutti i doni
dell’Orco tornò a Marigliano, dove diventò il più ricco
di tutti i suoi paesani, maritando riccamente le sorelle.
L’oste rimase malconcio, e per tutta la vita si contentò

42
di non rubare più altro, se non sul conto de’ mal capitati
viaggiatori.

43
III.
La Mortella.

Una   villana   di   Miano,   non   avendo   figliuoli,   adotta   una
mortella, di cui s’invaghisce un Principe, al quale si rivela
l’incantesimo   che   nasconde   la   pianta.   Ma   durante
un’assenza   del   Principe,   alcune   perfide   donne   fanno   a
pezzi la Fata, la quale è poi salvata dal Principe, che la
sposa.
Furono   nel   villaggio   di   Miano   un   marito   e   una
moglie, che non avevano figliuoli, onde la donna messe
tutto   il   suo   amore   in   una   pianta   di   mortella,   che
coltivava in un bel vaso con tanta diligenza, che non
altrettanta usa l’ortolano nel coltivare un’aiuola, dal cui
prodotto   speri   ritrarre   di   che   pagare   l’affitto   di   tutto
l’orto.

Ora,   passando   da   quella   casa   il   figlio   del   Re,   che
andava a caccia, s’incapriccì  fuor di misura di quella
bella   pianta,   e   mandò   a   dire   alla   villana,   che   se
gliel’avesse   venduta,   l’avrebbe   pagata   un   occhio.   La
villana, dopo mille dinieghi e contrasti, all’ultimo, per
l’ingordigia   del   prezzo,   sedotta   dalle   promesse,
sbigottita dalle minaccie, vinta dalle preghiere, cedette il
vaso   della   mortella   raccomandando   al   Principe   di
tenerla cara, perchè ella l’amava come una figliuola. Il
44

Principe con la maggior allegrezza del mondo, fattosi
portare   il   vaso   di   mortella   in   casa,   lo   fece   collocare
sopra una terrazza, e con le proprie mani l’annaffiava e
lo puliva dalle erbacce.
Ora accadde che una sera, mentre stava contemplando
la sua mortella, vide una bellissima donzella che gli si
avvicinava,   e   il   Principe,   che   si   dilettava   di   poetiche
iperboli, incominciò a dire:

—   Quale   India   diede   l’oro   a   questi   capelli?   Quale
Etiopia l’avorio per fare questa fronte? Quali foreste i
carboni   per   comporre   quest’occhi?   Quale   Tiro   la
45

porpora   per   colorire   questo   volto?   Quale   Oriente   le
perle per i denti?... —
A queste parole, fattasi la bella fanciulla rossa come

fuoco, rispose al Principe:
— Non tante lodi, signor Principe, poichè io sono a
voi   serva   umilissima,   e   stimo   gran   ventura   di   poter
essere uscita dalla mortella in cui ero rinchiusa per forza
d’incanti,   poichè   a   voi   piace   questa   mia   povera
figura. —

Disse il Principe:
—   Eccoti   la   fede,   che   tu   sarai   la   mia   sposa   e   la
padrona   del   mio   regno,   e   avrai   la   chiave   di   questo
cuore. —
Il giorno dopo occorse che il Principe dovesse andare
a caccia di un cinghiale, che devastava tutto il paese; per
la   qual   cosa   fu   costretto   a   lasciare   la   fanciulla   e   le
raccomandò di nascondersi, come prima, nell’arbusto di
mortella, finchè egli non ritornasse da caccia.

— Così farò, – disse la Fata – e va’ di buon animo,
che io ti aspetterò nascosta nella mortella; – ma prima di
partire, lega in cima alla mortella stessa un filo di seta
con un campanello, e quando tu sarai tornato, tira il filo
e suona, che io uscirò subito e dirò: eccomi! —
Il   Principe   fece   come   aveva   detto   la   Fata;   anzi

chiamato un cameriere, gli disse:
— Vieni qui, vieni qui, apri gli orecchi e ascolta bene:
abbi in custodia questa bella mortella, annaffiala, e tieni
a mente che ne ho contate le foglie: guai a te, se ne
manca una! —

46
E avendo così parlato, il Principe montò a cavallo, e a
malincuore si allontanò dal suo palazzo per la caccia del
cinghiale.

In   questo   mentre   sette   femmine   perfide,   avendo
saputo che il Principe s’era invaghito di una pianta di
mortella,   cercarono   in   tutti   i   modi   di   giungere   alla
terrazza dove era il vaso venduto dalla villana di Miano.
47

E   poichè   sospettavano   di   qualche   virtù   segreta   delle
foglie  di  quella  mortella,  non  prima  furono  riuscite   a
forza   d’inganni   e   di   astuzia   a   salire   dalla   parte   del
giardino reale sul terrazzo e a vedere la bella pianta, che
subito si dettero a saccheggiarne le foglie.
La più giovane delle sette perfide femmine prese per
sè   la   cima   della   mortella,   alla   quale   era   legato   il
campanello; e il campanello, appena toccato, sonò.

La   Fata,   credendo   che   fosse   il   Principe,   uscì   fuori
immediatamente.   Ma   le   malvagie   donne,   vedendola,
temendo che  non  le  accusasse  di essersi  furtivamente
insinuate   nelle   stanze   del   Principe,   con   un   bastone
l’uccisero e poi la divisero in tanti pezzi. Solo la più
giovine non volle esser complice del delitto, e ricusò di
prendersi   alcuna   parte   del   corpo   della   Fata,
contentandosi solo di una ciocca dei suoi capelli d’oro.
E compiuto il misfatto, le femmine infami fuggirono
per la stessa via, onde erano venute. Arrivò intanto il
cameriere   per   innaffiare   la   mortella,   e   trovò   lo
spettacolo spaventoso degli avanzi del corpo della Fata
sanguinanti.   Allora   raccoltili   diligentemente,   li   mise
tutti nel vaso della mortella medesima; poi giudicando
che in quella reggia non spirava più aria buona per lui,
rassettato   alla   meglio   tutto   nella   camera   del   suo
padrone, lasciò la chiave sotto la porta, e se ne andò a
cercar ventura altrove.

Ma tornato il Principe, appena fu nel giardino, prese
il   capo   del   filo   di   seta   e   incominciò   a   sonare   il
campanello. Poteva il povero Principe sonare a martello,
48

chè   la   Fata   non   udiva.   Allora   salito   su   nei   suoi
appartamenti   e   buttata   giù   la   porta   con   una   pedata,
entrò;   e   vedendo   la   mortella   sfrondata,   incominciò   a
lacrimare in modo così disperato, da muovere a pietà le
pietre della via.
Nè   il   dolore   calmandosi   dopo   questo   primo   sfogo,
non chiudendo occhio al sonno, nè aprendo mai la bocca
al cibo, tanto fu vinto dal dolore di quella perdita, che
gli sparve il bel colore di salute dal viso.

La Fata, che era dai residui del suo corpo rimessi dal
servitore nel vaso di mortella ritornata a germogliare,
udendo tutti questi piagnistei e tutte queste tribolazioni
del   povero   Principe,   si   commosse,   e   scattata   fuori   di
slancio dal vaso della mortella, corse a consolare il suo
fidanzato.
A   questo   nuovo   miracolo   quando   meno   se   lo
aspettava,   il   Principe   risuscitò   da   morte   a   vita,   e
tornatogli   il   colore   naturale   sulle   guance,   chiese   alla
Fata  con   mille  carezze   che   cosa  era   mai  accaduto.   E
poichè   la   Fata   gli   ebbe   narrato   tutto,   vedendo   che   il
cameriere non ci aveva colpa alcuna, lo fece richiamare;
poi, ordinato un gran banchetto, col consenso del Re suo
padre sposò la Fata.

Tra   gli   invitati   al   banchetto   c’erano   le   sette   donne
scellerate, che avevano fatto in pezzi il corpo della Fata.
Sulla fine del banchetto il Principe domandò a tutti i
convitati   che   pena   avrebbe   meritata   chi   avesse   fatto
male alla bella sua sposina.
E tutti quelli che sedevano a tavola, cominciando dal

49
Re,   dissero   ognuno   la   sua;   e   chi   propose   come
punizione la forca, chi la ruota, chi le tanaglie, chi un
precipizio   in   cui   dovessero   gettarsi,   e   via   dicendo,
finchè giunse la volta delle sette perfide insidiatrici. E
benchè   l’argomento   del   discorso   tornasse   loro   poco
gradito,   e   avessero   il   presentimento   che   la   cosa   non
sarebbe passata liscia; pure, fosse speranza di stornare i
sospetti o altro, risposero che chi avesse avuto animo di
far   male   alla   bella   Fata,   avrebbe   meritato   di   esser
sepolto vivo in una immonda cloaca!

— Voi avete data la sentenza, – disse il Principe – ed
io la  farò  eseguire, perchè  voi appunto  avete  fatto  in
pezzi il corpo di questa bella Fata, che ora è mia sposa.
E affinchè non si perda tempo, la sentenza sia subito
messa in atto. —
E l’ordine del Principe fu scrupolosamente obbedito
per sei delle perfide femmine; fu solo perdonato alla più
giovane, perchè si era contentata soltanto di portar via
un riccio di capelli d’oro della Fata. Anzi quest’ultima
fu maritata col cameriere che il Principe aveva lasciato a
guardia   della   mortella.   Anche   alla   donna,   che   aveva
venduto al Principe la mortella, e al marito della donna
furono   fatti   larghi   doni,   coi   quali   i   poveri   vecchi
poterono lietamente finire la loro vita, a cui era mancata
la consolazione dei figliuoli.

50
IV.
Pervonto.

Pervonto, fanciullo scioperato, va al bosco a far legna e usa
cortesia a tre giovani addormentati, i quali per ricompensa
gli conferiscono la fatagione; poi deriso dalla figliuola del
Re la maledice, dicendole che non avrà pace se non sposerà
lui;   di   che   seguono   vari   altri   casi,   per  i   quali   Pervonto
diviene Re di corona.
Il far del bene non è mai perduto: chi semina cortesie,
miete benefizii. Il piacere fatto agli animi riconoscenti
non   fu   mai   sterile,   ma   spesso   produce   gratitudine   e
premio;  e  il  racconto  che  incomincio  ne  è  una   prova
lampante.

C’era   una   brava   donna   di   Casoria,   che   aveva   un
figliuolo chiamato Pervonto, il quale era il più sciocco
fanciullo,   il   più   solenne   imbecille   che   mai   fosse   al
mondo; onde la povera donna era in grande tristezza e
imprecava mille volte al giorno, in cui era nato quello
scroccone. Ma poteva ben gridare la sfortunata, che lo
sciocco fanciullo non faceva perciò il minimo sforzo per
aiutarla   nelle   sue   faccende.   Alla   fine,   dopo   molto
gridare,   un   giorno   l’indusse   ad   andar   nel   bosco,
dicendogli:
51

—   Sarebbe   oramai   ora   di   mangiare;   va’  dunque   a
raccogliere un po’ di legna, ma non te ne dimenticare
per via, e torna presto. —
Partì lo scemo di Pervonto; ma andava come se le
pietre   della   via   fossero   uova,   che   avesse   paura   di
rompere, e contava i passi che faceva; e come fu giunto
nell’aperta campagna, per la quale passava mormorando
dell’indiscrezione de’ ciottoli un fiumicello, si fermò a
vedere tre giovinetti, che s’erano fatto uno strapuntino
dell’erba e un capezzale di un sasso, e dormivano sotto i
raggi del sole, che scendevano su loro a perpendicolo.

Pervonto, che vide quei poveri giovani tutti molli dal
sudore, avendone compassione, con la medesima accetta
che   portava,   tagliò   alcuni   ramoscelli   di   quercia,   e   ne
fece un frascato per ripararli dal sole. In questo mentre
svegliatisi   i   tre   giovinetti,   che   erano   figliuoli   di   una
Fata, e vedendo la cortesia amorevole di Pervonto, gli
conferirono la fatagione, per la quale potesse ottenere
tutto ciò che sapesse egli mai desiderare.
Pervonto   continuò   per   la   sua   via   e   andò   al   bosco,
dove fece un fascio di legna così spropositato, che ci
sarebbe voluto un carro a portarlo. Allora accortosi che
il fascio era troppo grande e che egli non avrebbe mai
potuto portarlo, ci montò su a cavalcioni, esclamando:

—   Che   bella   cosa,   se   questo   fascio   mi   portasse   a
cavallo! —

Ed ecco il fascio di legno incominciare a caracollare,
e giunto dinanzi al palazzo di un Re, si mise anche a
corvettare, come un cavallo di buona razza.
52

Le   damigelle   che   stavano   alla   finestra,   vedendo
questa   meraviglia,   corsero   a   chiamare   Bastina,   la
figliuola   del   Re,   la   quale,   affacciatasi   alla   finestra,   e
visto   un   fascio   di   legna   che   s’inalberava   e   saltava,
incominciò   a   sganasciarsi   dalle   risa,   benchè,   per
naturale melanconia niuno mai si ricordasse di averla
vista sorridere neppure.
Alzato il capo Pervonto, e veduto che la Principessa

lo scherniva, disse:
— Bastina, possa tu non aver pace, se non sposi me,

del quale ora ti burli. —
E così detto, diè coi talloni un colpo al fascio come fa

53
il cavaliere con gli speroni, e di galoppo si allontanò,
non smettendo mai di correre finchè non fu arrivato a
casa,   sempre   seguìto   da   una   mano   di   monelli   che
gridava a squarciagola. E se la madre non avesse fatto in
tempo   a   chiudere   la   porta,   quei   monelli,   che   già
incominciavano a raccoglier sassi, l’avrebbero lapidato.
Bastina   da   quel   giorno   incominciò   a   essere
tormentata dal pensiero di sposare Pervonto, e quando il
Re   le   propose   il   matrimonio   col   figliuolo
dell’imperatore   di   Trebisonda,   rispose   che   ella   non
poteva maritarsi con altri che un contadinello, il quale
era passato un giorno davanti al suo palazzo a cavallo di
un fascio di legna.

Sdegnato il padre di Bastina della ripulsa, chiamò i
suoi   consiglieri   e   disse   loro   che   voleva   punire   la
Principessa;   ma   i   consiglieri   opinarono   invece   che
prima   di   prendere   qualche   provvedimento,   bisognava
scoprire chi fosse il contadinello di cui la Principessa
parlava.
Piacque al Re il consiglio e disse:
—   Facciamo   dunque   di   scoprire   chi   sia   questo

cavalcatore di fasci di legna. —
In tal modo passarono parecchi anni, senza che il Re
riuscisse   a   scoprire   Pervonto;   sicchè   alla   fine   il   Re
chiamò di nuovo i consiglieri, i quali proposero che si
facesse   un   grande   banchetto,   al   quale   assistesse   ogni
maniera di persone, con la speranza che il giovane, di
cui parlava la Principessa, si trovasse fra i convitati.

E il bando di questo convito fu sparso per tutta la
54

terra, e da ogni parte convennero nel palazzo del padre
di   Bastina   cavalieri,   uomini   del   popolo,   soldati   e
avventurieri.
Appena saputo di questo convito, Ceccarella, madre
di Pervonto, incominciò a stuzzicare il figliuolo perchè
andasse anche egli all’invito del Re; e tanto fece, che si
avviò al banchetto. Arrivato appena al palazzo del padre
di Bastina, Pervonto si mise allegramente a mangiare
insieme con gli altri; ma la figliuola del Re al primo
sguardo   che   gli   dette   lo   riconobbe   e   disse,   prima   di
riflettere alle conseguenze:

— È lui! —
Così   avendo   il   Re   notato   da   qual   parte   Bastina
guardava mentre diceva queste parole, conobbe chi era
colui che la Principessa voleva sposare, e incominciò
subito   ad   accusare   la   sorte   di   questa   cecità   della
figliuola,   poichè   Pervonto   era   brutto,   malvestito,
grossolano di aspetto e di maniere, nè apriva bocca se
non per dire sciocchezze.
E   il   Re,   sempre   più   irato,   prese   una   crudele

risoluzione.
D’accordo coi consiglieri, stabilì che la sua figliuola e
Pervonto fossero rinchiusi in una botte e abbandonati al
mare, perchè in tal guisa morissero tutti e due, senza che
egli si macchiasse le mani del proprio sangue.

Non appena data la sentenza, fu apprestata la botte, in
cui   furono   chiusi   Pervonto   e   Bastina;   ma   avanti   che
  alcune   donzelle   di   Bastina,
fosse   rinchiusa,
singhiozzando vi misero dentro un barile di uva passa e
55

di fichi secchi, affinchè si potesse sostentare per qualche
giorno. Poi, serrata la botte, fu presa e buttata in mare,
per   il   quale   andava   galleggiando   secondo   che   la
spingeva il vento.
In   questo   mentre   Bastina   piangeva,   facendo   degli
occhi due fontane, e andava dicendo a Pervonto nella
botte:

—   Qual   grande   disgrazia   è   la   nostra,   che   siamo
condannati   ad   avere   per   sepoltura   una   botte?   Oh   se
sapessi   almeno   per   quale   forza   soprannaturale   io   sia
stata   così   mutata   da   dire   a   mio   padre,   che   non   avrei
sposato mai  altri  che te!  Ohimè, che  io sono perduta
senza   saper   come.   Dimmi,   dimmi,   o   crudele,   che
incanto facesti, e con quale arte magica riuscisti a farmi
chiudere tra le doghe di questa botte? —
Pervonto,   che   lungamente   aveva   fatto   orecchie   di

mercante, alla fine rispose:
56

— Se vuoi che te lo dica, dammi uva passa e fichi! —
Bastina, per conoscere la cagione delle sue sventure,
gli dette una manciata di uva passa e una manciata di
fichi.
E   Pervonto,   come   ebbe   piena   la   bocca,   le   narrò
esattamente quanto gli era accaduto coi tre giovanetti
nel bosco, e la storia del fascio di legna, e in ultimo
anche delle vendette che egli aveva tratte dagli scherni e
dalle derisioni che ella aveva fatto di lui.

Sentita   la   qual   cosa,   la   povera   Principessa   prese
animo e disse a Pervonto:

— Fratello mio, dobbiamo noi dunque rassegnarci a
vivere e morire in questa botte? Perchè non desideri tu
che di questa botte si faccia una bella nave, la quale ci
conduca a buon porto? —
E Pervonto replicò:
— Se vuoi che te lo dica, dammi uva passa e fichi! —
Bastina   non   si   fece   pregare,   e   gli   dette   altre   due
manciate di uva passa e di fichi, ed ecco che appena
Pervonto   ebbe   espresso   il   desiderio   manifestatogli   da
Bastina,   la   botte   diventò   una   bella   nave   con   tutto   il
sartiame necessario a navigare, con tutti i marinai che
occorrevano al servizio.
E   là,   se   aveste   veduto!   chi   stava   al   timone,   chi
svolgeva le sartie, chi saliva alla gabbia, chi gridava a
poggia,   chi   a   orza,   chi   sonava   una   trombetta,   e   chi
faceva una cosa e chi un’altra.

A Bastina parve di nuotare in un mare di dolcezza;
nondimeno avvicinandosi la sera, disse a Pervonto:

57
—   Bel   giovane,   fai   diventare   questa   nave   un   bel
palazzo, in cui staremo più sicuri che non sulle onde del
mare. Un antico proverbio dice: Loda il mare e tienti
alla terra. —

Pervonto rispose.
— Se vuoi che te lo dica, dammi uva passa e fichi. —
E ottenuto uva passa e fichi, il figlio della donna di
Casoria espresse subito il desiderio che la nave fosse
convertita in palagio.
E   immediatamente   la   nave,   approdando   a   una   riva
sorta   per   incanto,   diventò   un   bellissimo   palagio,
splendidamente   addobbato   e   pieno   di   arredi   e   di
ricchezze, che più non era possibile desiderare.

Per le quali cose, Bastina, che si era creduta giunta
all’estremo   della   umana   miseria,   vedendosi   oramai
trattata e servita come una regina, per suggellare tutte
queste sue buone fortune, pregò Pervonto ad ottener la
grazia di diventar bello e gentile.
Pervonto impassibile rispose:
— Dammi uva passa e fichi, se vuoi che te lo dica. —
Bastina lo contentò, e appena egli ebbe manifestato
con   la   sua   voce   il   desiderio   di   Bastina,   subito   si
trasformò in un bellissimo ed elegante giovinetto, che
pareva cresciuto e vissuto in una corte per il garbo e la
grazia del suo modo di vestire, di gestire e di parlare.
In questo tempo il Re, che dal giorno in cui aveva
pronunziato   la   crudele   sentenza   non   aveva   più   avuto
pace, fu persuaso dai suoi cortigiani ad andare a caccia,
per distrarsi dai suoi tristi pensieri.

58
Ma   sopraggiunta   la   notte,   ed   essendo   oramai
impossibile di tornare alla città, tutti si dettero attorno a
cercare   un   ricovero   per   Sua   Maestà,   e   lo   cercavano
ancora quando il Re stesso vide alla finestra del palazzo
di Pervonto e di Bastina un lumicino.

Allora   mandò   il   servitore   a   vedere   se   lo   volessero
ospitare in quel palazzo.

Gli fu risposto che egli sarebbe stato il benvenuto.
Perciò   il   Re   venne   al   palazzo,   e   salendo   le   scale   e
scorrendo le sale, non vide anima viva.
Stupefatto,   trasecolato,   attonito   il   Re   stava   come
incantato, e sedendosi, stanco come era, accanto a una
tavola,   si   accòrse   che   mani   invisibili   stendevano   una
bianca tovaglia e apportavano vivande e bevande che lo
ristorarono largamente.

E mentre mangiava e beveva, una musica parimente
invisibile lo deliziava con dolci armonie. Quando ebbe
finito di mangiare, comparve un letto coperto di lama
d’oro, sul quale si coricò il Re, mentre il suo seguito si
allogava   in   tante   belle   camere   fornite   di   tutto
l’occorrente.
Venuta la mattina e volendo partire, il Re domandò di
conoscere i suoi ospiti. Allora si presentarono Bastina e
Pervonto, che gettatisigli ai piedi e raccontatogli tutto
l’accaduto, gli chiesero perdono.

Il Re, che non poteva riconoscere Pervonto in quel
bellissimo giovine in cui era stato trasformato, non si
oppose più al loro matrimonio. e condusse la figliuola
col suo sposo nella città, dove furono fatte grandi feste e
59

celebrate solennemente le nozze.
60

V.
Bardello.
Bardello   scimunito   perde   un   rotolo   intero   di   tela
  e   volendo   ricuperarlo

appartenente   alla   madre,
stupidamente da una statua, diventa ricco.
Fu Grandonia d’Aprano donna di molto giudizio; ma
aveva   un   figliuolo   chiamato   Bardello,   che   era   il   più
sciagurato semplicione del paese. Pure, poichè gli occhi
delle madri sono incantati e travedono, ella gli portava
un amore sviscerato e lo accarezzava come se fosse la
più bella e intelligente creatura del mondo.

Aveva questa Grandonia una chioccia che covava le
uova, e Grandonia sperava di ricavare buoni guadagni
dalla vendita dei pulcini; perciò dovendosi allontanare
da casa, disse a Bardello:
—   Figlio   bello   di   mamma   tua,   vieni   qui;   tieni
d’occhio la chioccia; e se si muove dal covo, tu fai che
ci ritorni; altrimenti le uova si raffreddano, e i pulcini
non nascono più. —

— Lascia fare a me, – disse Bardello, – che non avrai
parlato al sordo. — 

D’altra cosa lo pregò ancora la madre e gli disse:
— Vedi, figlio mio benedetto, quell’armadio? Bada,
che   dentro   c’è   del   veleno   e   guarda   di   non   toccarlo,
61

perchè moriresti subito!
— Dio non voglia! – rispose Bardello. – Hai fatto

bene ad avvisarmi. —
E così, andata via la madre, Bardello rimase solo in

casa.
Per   non   perder   tempo,   andò   subito   nel   giardino   a
scavare dei piccoli fossi, che poi copriva di foglie, di
sterpi e di terra, affinchè i monelli correndo vi cadessero
dentro.

Mentre   era   occupato   in   questo   importante   lavoro,
s’accòrse   che   la   chioccia   aveva   lasciato   il   covo,   e
andava girando per le stanze. Vederla e saltare in piedi
fu   tutt’una;   e   cominciò   a   gridare   per   spaventar   la
chioccia,   ma   la   chioccia   non   si   curava   delle   grida   di
Bardello. Allora Bardello incominciò a pestare i piedi, e
dopo   aver   battuto   i   piedi,   prese   a   tirarle   contro   il
berretto, e finalmente non bastando il berretto, afferrò
un coltellaccio e glielo lanciò dietro. La chioccia cadde
battendo le ali, e spirò subito.
Veduta questa disgrazia, Bardello cercò di rimediare
al danno: e fatta di necessità virtù, per non lasciare che
le   uova   si   raffreddassero,   incominciò   a   covarle   lui,
invece   della   chioccia   morta.   Ma   si   era   appena
accovacciato, che tutte le uova si ruppero, e Bardello si
accòrse di aver fatto una bella frittata.

Che   fare?   Il   rimedio   era   stato   peggiore   del   male.
Bardello   fu   sul   punto   di   dare   il   capo   nel   muro;   ma
all’ultimo, per consolarsi, sentendo un certo titillamento
allo   stomaco,   pensò   di   mettere   a   frutto   il   danno
62

medesimo. Perciò presa la chioccia e pelatala, la infilò
in   uno   spiedo,   fece   un   gran   fuoco   e   cominciò   ad
arrostirla.
Quando vide che la chioccia incominciava a colorirsi
di  un  bel  colore  d’oro,  perchè  tutto  venisse   a  tempo,
distese un bel canovaccio di bucato sopra un vecchio
cassone   e,   preso   un   boccale,   scese   in   cantina   per
empirlo di vino.

Se   non   che,   sul   più   bello   di   questa   giudiziosa
operazione, sentì per tutta la casa un gran rumore, un
fracasso, un gastigo di Dio, che pareva un galoppo di
cavalli armati.
Per la qual cosa tutto sottosopra, Bardello, volto lo
sguardo, vide un gattone che con tutto lo spiedo aveva
rubato la chioccia e se l’andava addentando inseguìto da
una gatta, che pretendeva, miagolando forte, la sua parte
di bottino.

Bardello   non   ne   poteva   più   dalla   collera;   onde
lanciandosi, come un leone scatenato, sulla gatta, lasciò
il barile aperto. E dopo avere inseguita la bestia per tutta
la casa, quando ebbe ricuperato la gallina, il barile era
tutto vuoto e il vino inondava la cantina.
Bardello pianse a questo nuovo disastro; ma poichè
egli aveva rimediato a tutto, pensò anche al modo di
riparare a quest’ultimo danno, e far sì che la madre non
se ne accorgesse. Infatti, cercato e trovato un sacco di
farina, lo rovesciò tutto sul bagnato. Poi ripensandoci, e
giudicando dal conto che andava facendo con le dita sul
naso di tutti i danni commessi, si persuase che il meglio

63
era   di   non   farsi   trovar   vivo   in   casa   da   sua   madre
Grandonia, quando sarebbe ritornata.

Onde aperto l’armadio e trovato un barattolo pieno di
olive   dolci,   volle   avvelenarsi   con   quelle,   poichè   la
madre gli aveva detto che eran attossicate.
E non cessò di mangiarne, finchè non fu giunto al
fondo del barattolo; e tanto per aspettare gli effetti del
veleno, si nascose nel forno.

Frattanto   venuta   la   madre,   e   picchiato   all’uscio   un
buon pezzo, poichè si fu accorta che nessuno veniva ad
aprirle,   con   un   calcio   mandò   giù   la   porta,   ed   entrò
chiamando ad alta voce il figliuolo.
—   Bardello!   Bardello!   sei   doventato   sordo?   dove

sei? —
Bardello sentendosi chiamare così dalla madre, dopo

64
lunghe esitanze, rispose:

— Eccomi qui, mamma; sto dentro al forno, e tu non
mi vedrai più, o mamma mia! —

E la voce di Bardello era pietosa e contrita.
— E perchè sei nel forno? – disse la povera donna.
— Perchè mi sono avvelenato. —
—   Ohimè!   –   soggiunse   Grandonia   –   e   come   mai?
Che ragione hai avuto per volerti uccidere, e chi ti ha
dato il veleno? —
Bardello   le   raccontò   una   ad   una   tutte   le   belle
prodezze che aveva fatto, e per le quali voleva morire e
non restare più al mondo.

La povera madre, benchè fosse desolata per i danni
che   le   aveva   fatto   Bardello,   pure   pensò   piuttosto   a
consolarlo,   facendogli   capire   che   le   olive   da   lui
mangiate   non   erano   velenose,   e   contentandolo   e
confortandolo con altre ghiottonerie, che gli dette per
levargli  dalla  testa  l’umore   malinconico  e  trarlo  fuori
dal forno. Poi, fattegli altre carezze, gli dette una bella
pezza di tela, affinchè l’andasse a vendere, avvertendolo
di non negoziare se non con persone di poche parole.
— Bene! – disse fra sè Bardello – ora vedrai se io

sono buono a nulla. —
E presa la tela, andò per la città di Napoli, dove portò

la sua merce gridando:
— Tela! tela! —
Ma   quando   alcuno   gli   domandava:   –   Che   tela   è
questa? – egli rispondeva subito:

— Non possiamo concludere insieme nessun affare:
65

tu hai troppe parole! —
E   se   un   altro   gli   diceva:   –   Quanto   ne   chiedi   al
braccio?   –   egli   senza   perder   tempo   gli   dava   del
chiacchierone, e gli diceva che lo aveva annoiato con
tutte quelle parole, e che egli non trattava se non con
persone che non sciupano tempo e fiato in tutte quelle
cantafère.

La gente, stupìta di un simile modo di rispondere, lo
lasciava  andare  senza  sapere  che  pensarsi;  e  Bardello
continuava per la sua via, finchè capitò nel cortile di una
casa   disabitata,   a   cagione   dello   spirito   folletto   che   la
frequentava.
Era in quel cortile una statua di stucco, e Bardello,
oramai stanco di andar girando attorno, si mise a sedere
sopra   un   muricciolo.   Ma   non   vedeva   nessuno   che
trafficasse   per   quella   casa,   che   pareva   un’abitazione
saccheggiata, e tutto meravigliato chiese alla statua:

—   Amico   mio,   non   ci   abita   nessuno   in   questa
casa? —

E poichè la statua non rispondeva, parve a Bardello
che   fosse   veramente   uno   di   quegli   uomini   di   poche
parole, di cui gli aveva parlato la mamma, e perciò:
— Vuoi comprare di questa tela? – le disse. – Te la

venderò a buon mercato. —
E la statua sempre muta. Allora Bardello esclamò:
—   Affè,   che   ho   trovato   la   persona   che   andavo
cercando!   prendi   la   tela,   dammi   quel   che   vuoi,   chè
domani ripasserò a prendere i quattrini. —

Così detto, lasciò la tela dove egli s’era messo prima
66

a sedere, e se ne andò. Tornato Bardello dalla madre, e
raccontato   il   fatto   come   era   avvenuto,   la   povera
Grandonia ebbe a cadere tramortita.
—   Quando   metterai   giudizio?   –   incominciò   ella   a
dire. – Ora vedi quante me ne hai fatte! Ma ne ho colpa
io perchè sono stata troppo tenera per te.... —

E   Grandonia   non   finiva   mai   di   lamentarsi,   mentre
Bardello prometteva, per la mattina dopo, di accomodar
tutto lui con l’uomo di stucco che non parlava.
E infatti, la mattina dopo, Bardello entrò nel cortile

deserto, e voltandosi alla statua le disse:
—   Buon   giorno,   messere....   Sono   venuto   per   quei

pochi! —
E   vedendo   che   la   statua
non rispondeva e che la tela
da lui lasciata sul muricciolo
non   c’era   più,   perchè   il
primo   che   vi   era   passato
dopo   di   lui   l’aveva   portata
via,   acceso   di   subitaneo
furore   prese   una   pietra
acuminata   e  
incominciò
fortemente   a   percuotere   la
statua   di   stucco   in   mezzo
all’arco del petto.

Batti,   batti,   le   ruppe
finalmente una vena, che fu
la buona vena di Bardello e
della sua casa; poichè, caduti
67

alcuni cocci, che formavano il ventre della statua, egli
vide una pentola piena di scudi d’oro.
Allora   presala,   corse   a  scavezzacollo  gongolando   a

casa e gridando:
— Mamma, mamma, vedi quanti lupini rossi? —
La madre, veduti gli scudi e sapendo che il figliuolo

sarebbe andato attorno pubblicando il fatto, gli disse:
— Sta’ bene attento sulla porta, se passa il lattaio, chè

ho bisogno di comprar un bicchier di latte. —
Bardello si sedette sulla soglia; ma non si era ancora
seduto,   che   Grandonia   incominciò   a   far   grandinare
molte   libbre   di   uva   passa   e   di   fichi   secchi,   onde
Bardello   tutto   scombussolato   per   la   meraviglia;   ma
nello   stesso   tempo   assai   contento   della   cosa,   non
cessava   di   chiamare   la   madre   affinchè   andasse   a
raccogliere una grandine di simil genere.

Poi, come si fu bene empita la pancia, se ne andò
quietamente a dormire.

Ora occorse dopo parecchio tempo che egli vide un
giorno leticare due per via di uno scudo d’oro trovato
per terra. Allora si fece subito avanti e disse in tono di
disprezzo ai due leticanti:
— Siete due imbecilli a guastarvi il sangue per un
lupino   rosso   di   quella   specie,   di   cui   ho   trovato   una
pentola piena. —

Così la Corte venne a sapere del tesoro ritrovato, e
mandò per Bardello a fine di conoscer meglio la cosa e
punir lui e la madre di non aver dato la parte che sui
tesori tocca all’erario.
68

Bardello si presentò e rispose al giudice:
— Sissignore, l’ho trovato in un palazzo dentro un
uomo muto, il  giorno  che  piovvero  uva passa  e  fichi
secchi! —
Allora   il   giudice   capì   che   aveva   alle   mani   uno
scimunito, e lo mandò via senza chiedergli altro, e senza
sospettare con quale accorgimento la madre era riuscita
a   fargli   dare   quella   risposta   assurda.   E   così   il   tesoro
rimase a Grandonia di Aprano.

69
VI.
La Pulce.

Un Re che ha buon tempo, fa in modo che una pulce diventi
grossa come un montone e poi la fa scorticare, dalla qual
cosa nasce  che il  Re  è  costretto a  dare  in moglie  la sua
figliuola a un Orco; ma la Principessa da sette figlioli di
una vecchia con altrettante prove è liberata.
Le risoluzioni senza giudizio portano le rovine senza
rimedio. Chi si governa da pazzo, rinsavito ha motivo di
dolersi, come accadde al re di Altomonte che mise in
pericolo senza scampo la sua figliuola e la dignità sua.

Questo re di Altomonte fu una volta morsicato da una
pulce.   Presala   con   molta   destrezza,   la   vide   così
prosperosa   e   ben   pasciuta,   che   si   fece   scrupolo   di
schiacciarla. Onde la rinchiuse in una bella caraffa, e
nutrendola   ogni   giorno   col   sangue   del   suo   proprio
braccio,   la   vide   crescere   tanto,   che   in   breve   fu
necessario di levarla dalla caraffa. E seguitando la pulce
a crescere, in capo a qualche tempo era diventata grande
come un montone.
Il Re allora fu preso da un nuovo capriccio, e ordinò
che la pulce fosse ammazzata e scorticata, e la sua pelle
fosse diligentemente conciata.

Quindi fece pubblicare il bando a suon di tromba, che
70

chiunque avesse saputo dire della pelle di quale animale
fosse fatto il cuoio che si poteva ammirare nella reggia,
avrebbe avuto in isposa la figliuola del Re.
Accorse allora alla reggia di Altomonte gente di ogni
maniera e condizione, che veniva dai paesi più lontani a
tentare la sorte: e chi diceva che la pelle fosse di gatto
mammone, e chi di lupo cerviero, e chi di coccodrillo, e
chi di una bestia, chi di un’altra.,

All’ultimo giunse in questa gara d’indovini un Orco,
il quale era il più deforme mostro del mondo, che solo a
guardarlo faceva venire la pelle di cappone.
71

L’Orco,   appena   arrivato,   baloccandosi   intorno   alla
pelle e fiutandola, dopo averci pensato qualche istante,
esclamò:
— Questo cuoio è fatto con la pelle dell’arcitànfano

delle pulci! —
Il   Re,   sentendo   che   l’Orco   aveva   indovinato,   fece
chiamare la principessa Porziella sua figliuola, che era
la   più   graziosa   e   leggiadra   Principessina   di   tutto   il
mondo, e le disse:

—   Figliuola   mia,   tu   sai   il   bando   che   ho   fatto
pubblicare,   e   sai   chi   sono   io.   Ora   non   è   più   tempo
d’indietreggiare: la mia parola è data, e bisogna che io
la mantenga. Chi avrebbe potuto mai immaginare che
72

un Orco  appunto indovinasse  ciò che  nessun  altro  ha
potuto   indovinare?   Ma   poichè   non   cade   foglia
dall’albero senza volontà del cielo, bisogna credere che
il tuo destino sia che appunto tu vada sposa all’Orco.
Abbi dunque pazienza, e se sei figliuola ubbidiente, non
replicare   alla   mia   volontà   irremovibile,   poichè   nulla
toglie   che   tu   non   possa   esser   felice.   Spesso   nel   più
umile luogo del mondo si nasconde un tesoro! —
A queste parole Porziella sentì inumidirsi le ciglia, e
il volto le si coperse di pallore; le gambe le tremavano, e
la   voce   le   mancava.   E   quando   le   fu   possibile   di
articolare   qualche   parola,   scoppiando   in   un   pianto
dirotto,   incominciò   a   gemere   e   lamentarsi   della   sua
cattiva   sorte   in   modo   tanto   pietoso,   che   avrebbe
commosso anche un cuore di pietra. Ma il Re, fermo nel
suo   proponimento,   le  rispose  duramente,   scacciandola
dalla reggia e consegnandola all’Orco, che la prese per
mano e la trascinò seco in un bosco folto, che formava
come   una   vòlta   scura   sul   prato,   per   cui   si   sentiva
mormorare   cupamente   un   fiume,   nascosto   da   ogni
specie di piante strane e selvagge.

In quel luogo spaventoso c’era la casa dell’Orco, tutta
tappezzata   e   decorata   di   ossa   umane,   avanzi
degl’infelici che il mostro aveva divorato.
Pensate un po’ voi il terrore della povera Porziella,

che si sentiva agghiacciare il sangue nelle vene.
L’Orco andò a caccia, e poco dopo ritornò carico di

quarti di corpi umani, dicendole:
— Ecco da mangiare; io ho pensato per te, e per te

73
sono andato a caccia. E pensa che non ti mancherà mai
nulla, se sarai buona e ubbidiente. —

La sventurata Porziella volse gli occhi da un altro lato
per non vedere l’orribile spettacolo.

L’Orco,   che   si   accòrse   dell’effetto   prodotto
nell’animo   di   Porziella   dai   suoi   doni   nauseabondi,
esclamò:
—   Chi   lava   la   testa   all’asino,   perde   il   ranno   e   il
sapone; ma non importa. Domattina andrò a caccia di
cinghiali   e   te   ne   porterò   un   paio,   che   mangeremo
insieme con i miei parenti, che inviterò alle nozze! —

E   così   dicendo,   uscì   dalla   casa   e   se   ne   andò   a
passeggiare per il bosco, lasciando Porziella afflitta alla
finestra.
In   quel   mentre   passava   appunto   presso   la   casa
dell’Orco una povera vecchiarella, che sentendosi venir
meno dalla fame, si volse alla Principessa e le domandò
un po’ di pane in nome di Dio.

La povera Porziella le rispose subito con dolcezza:
— Oh buona donna mia, io sono in casa di un Orco, il
quale mi vorrebbe nutrire con pezzi di carne umana, e
non ho altro. Eppure sono figliuola di re, cresciuta tra le
delicatezze della Corte.... —
E la Principessa piangeva, così parlando alla vecchia.
Allora la vecchia le disse:
—   Fàtti   coraggio,   figliuola   mia,   poichè   io   sono
capitata a passare di qui per tua fortuna. Sappi che io ho
sette figli, che sono i più belli di tutto il mondo, e si
chiamano   Maso,   Nardo,   Cola,   Micco,   Petrullo,

74
Ascaddeo   e   Ceccone,   e   ognuno   di   essi   ha   una   virtù
singolare. Ora con l’aiuto loro, che sono tutti cortesi e
galanti   e   avranno   compassione   del   tuo   stato,   voglio
provare a levarti dalle unghie dell’Orco. —

Porziella   avrebbe   voluto   subito   seguire   la
vecchiarella; ma ella la dissuase adducendo la ragione
che i suoi figliuoli erano troppo lontani e che l’Orco,
accorgendosi della sua scomparsa, l’avrebbe facilmente
raggiunta, e quindi crudelmente punita. Promise invece
di   tornare   nel   bosco   la   mattina   dopo   con   tutti   i   suoi
figliuoli, e di levarla da tanto travaglio.
Porziella, aperto l’animo alla speranza, potè gustare
un   po’   di   riposo,   più   che   non   avrebbe   prima
immaginato.

E come apparirono nella casa dell’Orco i primi raggi
del sole, eccoti la vecchia coi suoi sette figliuoli, i quali
circondando Porziella si avviarono alla volta della città.
Ma   non   erano   ancora   discosti   mezzo   miglio,   che
Maso gettandosi per terra ad ascoltare, gridò:

— All’erta! L’Orco è tornato a casa, non ha trovato
questa giovinetta, e ora corre disperatamente dietro di
noi. —
Ciò udito, Nardo sputò.
Subito   un   immenso   mare   di   sapone   dilagò   fra   i
fuggitivi e l’Orco, il quale, appena vi giunse e lo vide,
corse a casa e si coperse tutto di crusca, mediante la
quale con grande pena superò questo primo intoppo.

Il   primogenito   Maso   non   si   lasciava   vincere   dalla
stanchezza;   e   infatti,   a   un   certo   punto,   tornando   a
75

mettere l’orecchio per terra, egli disse:
— Eccolo! —
Cola gettò per terra un piccolo ferro.
Subito un gran campo di rasoi venne fuori, e l’Orco
che si vide chiuso, corse di nuovo a casa, si vestì da
capo a fondo di ferro, e tornato scavalcò questo nuovo
ostacolo.

Allora Maso rimettendo ancora l’orecchio sulla terra,
incominciò a dire:

— Presto, presto,... a chi tocca: chè ora giunge qui
l’Orco a tutta corsa e viene volando addirittura! —

Sentendo queste parole, Micco piantò sulla via una
festuca, e subito sorse un altissimo e foltissimo bosco
terribile, che pareva impossibile ad attraversare.
Ma come giunse l’Orco a questo cattivo passo, tirò
fuori un coltellaccio, che portava da lato, ed incominciò
ad aprirsi la via, facendo cadere qua un pioppo, là un
cerro, ora un cotogno, più tardi un sorbo; tanto che in
pochissimi  colpi   ebbe   abbattuto   tutto   il   bosco,   e   uscì
sano e salvo da quell’intrigo.

Maso che stava sempre in orecchi, avvertì di nuovo i
fratelli.

Allora   Petrullo,   bevuto   un   sorso   d’acqua   da   una
fontanella che stillava da una pietra, la sbruffò in terra.

E subito si vide scorrere un grosso fiume.
L’Orco   trovando   quest’altro   impedimento   e
conoscendo   che   quei   briganti   ne   inventavano   di   ogni
maniera contro di lui, giurò che non gli sfuggirebbero: si
spogliò e passò il fiume a nuoto, dopo essersi legato sul
76

capo le vesti.
Maso sentì che l’Orco era passato e non mancò di

dire ai fratelli:
— Amici miei, la faccenda incomincia a farsi seria:
l’Orco   si   avvicina,   perciò   bisogna   stare   in   cervello   e
riparare al pericolo, altrimenti siamo rovinati! —

—   Non   dubitare,   –   disse   Ascaddeo   –   perchè   ora
faccio   intendere   con   chi   ha   da   fare   questo   brutto
pezzente. —
E gettò in aria un sassolino, il quale non era ancora
ricaduto,   che   già   era   sorta   un’altissima   torre,   dove   si
chiusero dentro tutti, sbarrando la porta.

Giunto l’Orco e veduto che si erano messi in salvo,
corse a casa, prese una scala a pioli e caricatasela sulle
spalle, ritornò alla torre.
Anche questa volta Maso sentì da lontano la venuta

dell’Orco e ne avvertì i fratelli dicendo:
— Ora siamo alla fine della candela: le speranze sono
vicine a spegnersi, non c’è altro che Ceccone, il quale
possa far l’ultimo prodigio e salvarci tutti. —

77
— Come sei pauroso! – rispose Ceccone – lascia fare

a me. —
Intanto l’Orco appoggiava la scala e cominciava ad

arrampicarsi su per la torre. Ma Ceccone prendendolo di
mira con la sua balestra, ferì il terribile nemico in un
occhio,   onde   l’Orco   cadde   lungo   disteso   dalla   scala.
Ceccone   poco   dopo   uscito,   col   coltellaccio   che   egli
78

stesso portava a lato, gli tagliò il collo e portò il capo
del mostro al Re, accompagnando Porziella insieme con
i suoi fratelli e la vecchia madre.
Il   Re   era   pentito   di   aver   dato   l’unica   figliuola   al
mostro;   onde   non   vi   dirò   le   allegrezze   che   fece
vedendola   ritornata   sana   e   salva,   e   sapendo   che   era
ucciso l’Orco.

I   sette   fratelli   e   la   vecchia   loro   madre   furono
largamente   ricompensati   del   loro   grande   servizio,   e
Porziella   dopo   poco   tempo   andò   sposa   a   un   marito
degno   di   lei,   con   grande   consolazione   del   Re   di
Altomonte, che per un capriccio aveva messo a sì gran
pericolo la vita e la felicità della figliuola.
79

VII.
La Gatta Cenerentola.
Zezolla   ingannata   dalla   maestra,   s’induce   a   uccidere   la
matrigna, sperando col farle sposare suo padre di essere
tenuta  cara  da lei;  ma finisce  con  l’essere  condannata a
vivere   in  cucina,   finchè   per  virtù  delle   Fate,   dopo   varie
fortune, diventa moglie di un Re di corona.

Sempre   l’invidia,   per   far   male   altrui,   rovina   sè
medesima, come avvenne a certe giovinette, di cui mi
viene in mente di dirvi la storia.
C’era una volta un principe vedovo, il quale aveva
una figliuola così gentile, che egli non vedeva lume se
non per gli occhi di lei: e questa figliuola aveva una
maestra,   che   le   insegnava   ogni   specie   di   ricami,
mostrandole tanta affezione, che non c’è parola bastante
a esprimerla degnamente.

Ma il padre della fanciulla non molto dopo riprese in
moglie   una   trista   donna,   che   non   lasciava   passar
occasione di mostrarsi nemica alla poverina.
E la fanciulla si lamentava con la maestra, dicendole:
— Dio volesse che fossi tu la mia mammina! tu che
mi ami e mi fai tante carezze, mentre quell’altra mi ha a
noia. —

80
E tanto la fanciulla seguitò a ripetere questa canzone,

che la maestra un giorno finalmente le disse:
— Se tu vuoi fare a modo mio, io ti sarò madre e tu

mi sarai cara quanto la pupilla degli occhi miei. —
E   Zezolla,   che   così   la   fanciulla   si   chiamava,   le

rispose:
— Insegnami che cosa debba fare: io seguirò i tuoi

consigli. —
— Orsù, – replicò la maestra, – stammi a sentire, chè
sarai contenta. Come tuo padre sarà uscito dal palazzo,
di’  alla   tua   matrigna   che   desideri   una   di   quelle   vesti
vecchie che sono nel cassone grande della guardaroba,
per risparmiare questa che ora porti addosso. Ella, che è
contenta di vederti mal vestita, aprirà il cassone e dirà:

81
— Reggi il coperchio — e tu, reggendolo, mentre andrà
frugando fra le vesti, lascialo poi d’un tratto cadere, sì
che ella si rompa il collo. Poi, giacchè tuo padre farebbe
di   tutto   per   contentarti,   quando   egli   ti   verrà   ad
accarezzare, pregalo che mi prenda in moglie e tu sarai
amata da me quanto meriti di essere. —

Ciò udito, Zezolla accecata dai perfidi consigli della
maestra,   fece   quanto   essa   le   aveva   raccomandato;   e
dopo il lutto per la morte  della matrigna, cominciò a
insinuare nell’animo del padre l’idea che egli dovesse
sposare la sua maestra.
Dapprima il Principe prese la cosa in burletta; ma la
figliuola   tanto   insistè,   che   all’ultimo   vi   riescì;   poichè
piegandosi alle parole di lei, egli sposò Carmosina, cioè
la maestra, e fece una festa grande.

Ora, mentre ancora durava la festa, e Zezolla era a
una finestra, volò una colomba sopra un muro e le disse:
—   Quando   tu   avrai   desiderio   di   qualche   cosa,
mandala a chiedere alla Colomba delle Fate nell’isola di
Sardegna, e subito sarai esaudita. —
La   nuova   matrigna   per   cinque   o   sei   giorni   colmò
Zezolla di carezze, facendola sedere a tavola nel posto
di   onore,   scegliendole   i   migliori   bocconi,   facendola
vestire   con   grande   sfarzo;   ma   passato   questo   tempo,
cominciò a introdurre in corte certe sue figliuole, di cui
non   aveva   prima   mai   parlato,   nascondendo   la   sua
condizione di vedova; e tanto fece, che il marito accolte
benignamente   le   figliastre,   incominciò   a   trascurare   la
propria   figliuola.   Sicchè,   a   poco   a   poco,   le   cose   si

82
ridussero al termine che Zezolla dalle sale dorate, in cui
sino   allora   era   vissuta,   fu   costretta   ad   andare   a
nascondersi nella cucina e ripararsi dai mali trattamenti
presso la cenere del focolare. E non solo mutò stato, ma
perdette   anche   il   nome,   poichè   da   Zezolla   che   era
diventò per tutti la Gatta Cenerentola.

Ora   avvenne,   che   dovendo   il   padre   andare   in
Sardegna,   richiese   una   per   una   le   figliastre,   che   si
chiamavano   Imperia,   Calamita,   Fiorella,   Diamante,
Colombina e Pasquina, che cosa desiderassero che egli
portasse loro al ritorno.
E chi gli domandò vesti sontuose, chi acconciature
galanti per il capo, chi belletti per il viso, chi balocchi
per passare il tempo, e chi una cosa e chi un’altra.

All’ultimo, quasi per dileggio, disse alla figliuola:
— E tu, che cosa vuoi? —
— Niente altro – rispose Zezolla – se non che tu mi
raccomandi alla Colomba delle Fate, dicendole che mi
mandi qualche cosa. E se te lo dimentichi, non possa
andare tu nè avanti nè indietro. —
Andò il Principe a sbrigar le sue faccende, comprò
ciò   che   le   figliastre   gli   avevano   domandato,   ma   si
scordò   di   fare   quello   che   gli   aveva   raccomandato   la
figliuola.

Quindi   s’imbarcò;   ma   alla   nave   non   riusciva   di
scostarsi dal porto.

Il   padrone   della   nave   era   disperato,   e   poichè   ebbe
tentato invano di allontanarsi dalla Sardegna, stanco si
abbandonò al sonno. Dormendo vide nel suo sogno una
83

Fata che gli disse:
— Sai perchè non puoi lasciare il porto? Perchè il
Principe che tu conduci ha dimenticato la promessa fatta
alla   sua   figliuola,   ricordandosi   di   tutto,   fuorchè   del
proprio sangue. —

Si desta il padrone e racconta il sogno al Principe, il
quale confuso della sua smemorataggine si affretta ad
andare alla Grotta delle Fate e a raccomandar loro la
figliuola, pregandole di mandar a Zezolla qualche cosa.
Ed ecco uscir fuori dalla spelonca una bella donna
giovine, la quale disse:

— Ringrazia la tua figliuola, che si è ricordata di me.
Si conforti per amor mio. —

E dette al padre un dattero, una zappa, un secchietto
d’oro e una tovaglia di seta.

Il Principe meravigliato del presente, prese commiato
dalla   Fata   e   si   avviò   alla   volta   del   suo   paese,   dove
giunto, distribuì i doni alle figliastre; poi diede a Zezolla
quello che la Fata le aveva mandato.
Zezolla, che non stava più nei panni dalla gioia, prese
il dattero e lo mise in un bel vaso di terra, dove tutti i
giorni   lo   zappava   e   l’annaffiava   con   la   zappa   e   il
secchietto d’oro e lo rasciugava con la tovaglia di seta.

Dopo quattro giorni, il dattero era cresciuto sino alla
giusta statura di una donna, e allora uscì una Fata che
disse a Zezolla:
— Che cosa vuoi? —
E Zezolla:
— Desidero uscir qualche volta fuori di casa; ma non

84
vorrei che le mie sorelle lo sapessero. —

Rispose la Fata:
— Ogni volta che avrai questo desiderio, vieni alla
pianta del dattero e di’:

Dattero mio dorato,
Io con la zappa d’oro t’ho zappato,
Poi col secchietto d’oro t’ho annaffiato,
Spoglia te, vesti me.
E quando vorrai spogliarti delle belle vesti, ripeti le

stesse parole cambiando l’ultimo verso così:
Spoglia me, e vesti te.

Ora   venne   un   giorno   di   grande   festa.   Le   figliuole
della maestra facevano sfoggio, e uscirono di casa tutte
ripicchiate e stringate, tutti nastrini e fiocchetti, fiori e
odori. Zezolla rimase come al solito a casa, ma corse
subito al dattero e ripetè le parole insegnatele dalla Fata.
Immediatamente, prima che ella si accorgesse del come,
si trovò vestita come una regina e messa a sedere sopra
una   chinea,   circondata   da   dodici   paggi   eleganti   e
galanti.
Zezolla allora volle andare al luogo della festa, dove
erano andate le sue sorelle, le quali, appena la videro
arrivare,   non   poterono   non   ammirare   quella   grande
bellezza. Si trovava, come volle la sorte, in quel luogo
medesimo il Re, che s’innamorò di Zezolla, e disse a un
servitore suo famigliare, che si fosse informato chi fosse
quella bellissima fanciulla.

85
Il   servitore,   quando   Zezolla   partì,   si   mise   infatti   a
seguirla; ma accortasene la Gatta Cenerentola, gettò una
manata di scudi, che si era fatto dare dal dattero per ogni
caso.

Il servitore si precipitò a raccogliere le belle monete
di oro, e Zezolla sulla chinea potè tornare a casa, senza
che nessuno la vedesse rientrare.
Poco   dopo,   mentre   ella   aveva   riprese   le   sue   vesti
sudice e stracciate, giunsero le sorelle le quali per dare a
lei tormenti, le raccontarono le meraviglie vedute.

Intanto   il   servitore   era   tornato   dal   Re   e   gli   aveva
confessato il fatto degli scudi, onde il Re era montato
sulle furie e si era calmato solo alla promessa che in
86

un’altra   festa   il   servitore   avrebbe   cercato   di   scoprir
tutto.
Venne l’altra festa, e le sorelle partirono con grande
pompa, mentre Zezolla rimaneva presso il focolare; ma
appena   furono   uscite,   anche   ella   andò   dal   dattero   e
ripetè le solite parole.

Subito sbucò dalla pianta una torma di damigelle, le
quali chi con pettini, chi con piumini, ferri da arricciare,
vesti, spilli, collane, in un momento fecero Zezolla bella
come   un   sole.   E   adornatala,   la   sollevarono   in   una
carrozza a sei cavalli, coi suoi staffieri e i suoi paggi in
grande livrea. Così giunse al luogo della festa, dove fece
crescere   la   meraviglia   nel   cuore   delle   sue   sorelle   e
amore nel petto del Re. Ma quando il servitore si mise a
seguirla,   ella   affacciatasi   allo   sportello   gettò   una
manciata   di   perle   e   di   gemme.   Il   servitore   non   potè
resistere alla tentazione, ed ella ebbe tutto il tempo di
tornare a casa e di spogliarsi come l’usato.
Il servitore tornò dal Re senza sapere che dirgli; onde
il Re lo minacciò di pene gravissime, se non riuscisse a
scoprirgli   qualche   cosa   dell’essere   della   bellissima
fanciulla.

E giunse l’occasione dell’altra festa; per questa volta
non solo fu vestita più splendidamente delle altre, ma fu
messa in una carrozza tutta d’oro e accompagnata da
tanti servi e paggi, quanti non ne ha una Regina.
Questa volta il servitore si cucì a fil doppio con la
carrozza.   Allora   Zezolla   dette   ordine   al   cocchiere   di
correre quanto più era possibile; il cocchiere avendola

87
obbedita, la rapidità, la furia della corsa fu tale, che a
Zezolla   cadde   una   pianellina   che   era   la   cosa   più
preziosa di questo mondo.

Il servitore non potendo raggiungere la carrozza, si
prese la pianellina, la portò al Re, dicendogli le cose
come erano andate.
Allora il Re volle venire a capo di quest’avventura
con un modo ingegnoso. Fece invitare tutte le donne dei
suoi stati, nobili e ignobili, ricche e povere, vecchie e
giovinette, belle e brutte, a un grande convito. E poichè
il   convito   fu   terminato,   il   Re   comandò   che   ciascuna
delle   intervenute   si   provasse   la   pianellina   perduta   da
Zezolla. Ma nessun piede si trovò che potesse entrare
nella   pianellina.   Era   cosa   da   disperare   certamente
dell’esito; pure il Re imposto silenzio a tutti per fare
l’ultima prova, invitò i presenti a un altro convito, con
l’obbligo   di   non   lasciare   in   casa   nessuna   donna   di
qualunque sorta, e di condurle tutte al banchetto.

Disse il Principe padre di Zezolla:
— Ho una figliuola, ma è una disgraziata e una donna
dappoco, che passa la vita presso il focolare.

— Non importa, – rispose il Re al Principe – portate
anche quella, che l’avrò caro. —

Così   partirono,   e   il   giorno   dopo   tornarono   tutti,   e
insieme con le figliastre del principe venne Zezolla, il
cui aspetto destò nel Re una certa reminiscenza di quella
che egli andava cercando; però non disse nulla.
Finito il banchetto, ricominciò la prova della pianella,
che non sì tosto fu avvicinata al piedino di Zezolla, che

88
si slanciò da sè stessa a calzarlo, come il ferro si slancia
verso la calamita.

Il   Re   allora   l’abbracciò   e   la   fece   sedere   sotto   il
baldacchino e le mise sulla testa la corona, comandando
che tutte le facessero riverenza come a loro Regina. Ciò
vedendo,   le   sorelle,   livide   per   la   rabbia,   non   avendo
cuore di restare a questo spettacolo troppo crudele per la
loro invidiosa natura, se la sgattajolarono piano piano,
mentre tutte le altre s’inchinavano dinanzi alla regina
Zezolla.
89

VIII.
Il figlio del mercante.
Cencio ferisce al capo il figliuolo del Re di Napoli, e fugge
dalla   casa   paterna.   Dopo   varie   avventure,   libera   da   un
dragone l’Infanta del regno di Erbacce e la sposa.

Il   più   delle   volte   i   travagli   spianano   la   via   della
fortuna; e tal uomo maledice la pioggia che gli bagna il
capo,   e   non   pensa   che   gli   porta   abbondanza   di   ogni
specie   di   frutte   e   dì   cereali.   Così   accadde   a   un
giovinetto, di cui voglio narrarvi la storia.
C’era   una   volta   un   mercante   molto   ricco,   il   quale
aveva   un   figliuolo   chiamato   Cencio.   Occorse   che
Cencio, giocando col figliuolo del Re di Napoli, lo colpì
con un sasso e gli ruppe il cocuzzolo. Il padre di Cencio
lo rimproverò aspramente; ma poichè il male era fatto e
bisognava pensare al rimedio, prima che le guardie del
Re fossero venute a cercar di Cencio per imprigionarlo,
il   padre   gli   dette   del   denaro,   un   cavallo   fatato   e   una
cagnuola anche fatata, e lo fece partire. Con che cuore
Cencio   lasciasse   Napoli,   ve   lo   potete   immaginare;   e
quanto rimpiangesse la patria per tutto quel giorno è più
agevole   pensarlo   che   esprimerlo:   basta,   camminò   di
buon passo tutto il giorno, e la sera si trovò dalla parte

90
di Cascano, presso una torre.

Il padrone della torre, che stava in sospetto di banditi,
essendo   già   notte,   non   volle   aprire   per   nessuna
preghiera che gli facesse Cencio; onde il poveretto fu
costretto   a   ripararsi   per   quella   notte   in   un   casolare
abbandonato, che era ivi presso la torre.

Appena entrato nel casolare, Cencio legò il cavallo; e
poi,   trovata   della   paglia,   vi   si   gettò   sopra   con   la
cagnuola   fatata,   che   il   padre   gli   aveva   dato   per
compagna di viaggio.
Ma non sì tosto ebbe chiusi gli occhi al sonno, che fu

91
destato   dall’abbaiare   della   cagna,   e   al   buio   sentì   dei
passi che andavano per quella stanza a terreno, dove egli
si   era   ricoverato.   Cencio,   che   era   molto   animoso   e
spericolato, mise mano alla spada e incominciò a tirar
fendenti al buio; ma accortosi che non colpiva nessuno,
lasciò stare e tornò a dormire.

Di   lì   a   poco,   mentre   incominciava   a   richiudere   gli
occhi   al   sonno,   si   sentì   che   qualcuno   lo   tirava   per   il
piede. Cencio, rimessa mano alla spada, incominciò a
gridare:
— Ora basta; tu mi hai seccato! E’ non serve giocare

a mosca cieca. Lasciati vedere, se hai cuore! —
A questo parlare fu risposto con una grande risata; poi

una voce cupa esclamò:
— Scendi quaggiù, che ti dirò chi sono! —
Cencio, senza perdersi d’animo, rispose:
— Aspettami, che vengo subito. —
E tanto si aggirò a tentoni, che alla fine scoperse una
scala, che discendeva in un sotterraneo; dove, come fu
giunto, trovò una lucerna accesa e tre uomini severi e
intabarrati, che piangevano dirottamente, dicendo tutti e
tre a un tempo:

— Tesoro mio bello, come ti perdo! —
Cencio,   visto   che   tutti   e   tre   piangevano,   per
commiserazione si mise a piangere anche lui. E dopo
che ebbero pianto un bel pezzo tutti e quattro, quando la
luna   era   già   arrivata   in   mezzo   al   cielo,   I   tre   ignoti
dissero a Cencio:
— Ora va’, prenditi questo tesoro, che è destinato a te

92
solo, e sappi conservartelo. —
E ciò detto, i tre sparirono.
Cencio rimase lì, finchè visto per uno spiraglio che il
sole era sorto, volle salire su; ma non trovò più la scala.
Allora Cencio incominciò a gridar forte; per la qual cosa
il padrone della torre, che si aggirava nelle vicinanze,
l’udì, entrò nel casolare e venne a domandargli che cosa
facesse laggiù in quella cantina.

Cencio gli raccontò tutto; sicchè il padrone della torre
presa   una   scala   a   piuoli,   discese   anche   lui   nel
sotterraneo, e scoperto un immenso tesoro, ne offerse la
sua parte a Cencio.
Ma Cencio ricusò garbatamente, e presa la sua cagna,

montando sul cavallo fatato, si affrettò a partire.
Camminando,   camminando,   arrivò   a   un   bosco
solitario   e   deserto   e   così   profondamente   cupo,   che
avrebbe stretto il cuore ai più coraggiosi. Per il bosco
passava un fiume che innamorato dell’ombra faceva la
biscia su per il prato, e corvettava sulle pietre del suo
letto. E sulla sponda del fiume Cencio vide una povera
Fata alle prese con alcuni malandrini, che la volevano
derubare.   Senza   perder   tempo,   tirò   fuori   la   spada   e
incominciò a menar colpi sui malandrini, dei quali fece
grande macello.

La Fata che vide questa bella prova, invitò Cencio nel
suo   palazzo   per   dargli   un   guiderdone   del   servizio
ricevuto. Cencio ringraziò e si accomiatò ripigliando il
suo   viaggio,   finchè   giunse,   portato   dal   destino,   al
palazzo di un Re, che trovò tutto parato a lutto.
93

Domandando Cencio la ragione di questo lutto, gli fu
risposto   che   era   il   Dragone   delle   sette   teste,   il   più
terribile che si fosse mai veduto al mondo con le creste
di gallo, le teste di gatto, gli occhi di fuoco, le bocche di
cane mastino, l’ale di pipistrello, le unghie d’orso e la
coda di serpente!
Ogni   giorno   questo   dragone   mangiava   un   uomo   di
quel regno, e quel giorno appunto era toccato in sorte
alla figlia del Re, la principessa Menichella, la più bella
creatura del mondo, di essere data in pasto al dragone.
Onde tutti piangevano nella Corte e nella città, tutti si
strappavano i capelli.

Ed ecco apparire il dragone. Il sole si nascose per non
vedere   l’orribile   mostro,   e   tutti   tacquero   col   cuore
stretto dal terrore. Allora Cencio tirò fuori la spada, e
affrontato il dragone, gli tagliò una delle teste. Ma il
dragone strofinando il collo a certa erba che si trovava
94

poco   lontano,   risaldò   subito   il   capo   caduto   e   tornò
contro Cencio.
Cencio, vedendosi in grave pericolo, strinse i denti e
calò un colpo così possente, che tagliò tutte e sette le
teste del mostro, che saltarono dal collo come ceci dal
cucchiaio. Cencio poi strappate le lingue alle sette teste
e   slanciatele   l’una   a   un   miglio   di   distanza   dall’altra,
mandò  la  Principessa  alla   casa  del padre  e   si  andò  a
rifocillare a una taverna.

Quando il Re vide tornare la figliuola, fu per venir
meno  dalla  gioia;  e  sentito  il  modo  della  liberazione,
fece   pubblicare   un   bando,   col   quale   annunziava   che
colui   che   era   stato   l’uccisore   del   dragone,   venisse   in
Corte a pigliarsi la Principessa in isposa.
Sentito il bando, un furbo villano prese le teste del
dragone, che Cencio aveva buttate via, andò dal Re e gli
disse:

— Ecco le teste che parlano del mio valore: io ho
liberato Menichella e tutto il paese dal mostro. —

Il Re allora si levò la corona dal capo e la pose sulla
zucca del villano.

Corse   la   nuova   del   fatto   per   la   terra   e   giunse   agli
orecchi di Cencio, il quale disse fra sè:

— Io sono uno sciocco: ebbi la fortuna e la lasciai
sfuggire. Uno mi volle dar la metà di un tesoro, e lo
rifiutai; la Fata mi invitò nel suo palazzo, e io ne feci il
conto che fa l’asino della musica: ora sono invitato a
diventare   erede   di   un   regno,   e   io   me   ne   sto   qui   in
panciolle, sopportando che un villano mi soppianti con
95

la principessa Menichella? —
Così dicendo, prese la penna e incominciò a scrivere:

Alla perla delle fanciulle, la principessa Menichella
Infanta nel regno d’Erbacce.

«Avendoti per grazia celeste salvato la vita, vengo ora
a sapere che un altro si fa bello delle mie fatiche, e si
mette al mio posto: perciò tu che fosti presente al fatto,
puoi convincere il Re della verità e non permettere che
altri tolga il premio meritato da me. Ti bacio le mani.
«Dall’osteria dell’Aura, domenica.

«CENCIO.»
Scritta   questa   lettera,   l’affidò   alla   cagnuola   fatata,
raccomandandole di  non consegnarla ad altri che  alla
Principessa. La cagna, quasi volando, corse a palazzo, e
salita  su  nella sala d’onore, trovò il  Re  col fidanzato
della   Principessa   medesima.   Invano   cercarono   i
cortigiani di strappar la lettera alla cagna, che tenendola
sempre stretta fra i denti, non la lasciò se non nelle mani
di Menichella.

Allora Menichella alzandosi dalla sua seggiola, porse
al Re la lettera affinchè egli prima la leggesse. E lettala,
ordinò che la cagnuola fosse seguìta affinchè si potesse
vedere dove andasse, e quindi, si facesse venir subito il
padrone al palazzo reale.
Poco tempo dopo, ricomparvero i due cortigiani che
avevano seguìto la cagna, insieme con Cencio; al quale
il  Re   domandò   come  avesse  ardire   di  vantarsi  d’aver

96
ucciso   il   dragone,   se   le   teste   le   aveva   invece   portate
l’uomo che sedeva con la corona sul capo accanto al suo
trono.

Rispose Cencio:
— Questo villano meriterebbe di essere frustato per la
sua   sfacciataggine.   Fate   che   vengano   le   teste   del
dragone e vedrete che nessuna potrà essere addotta in
testimonio della bravura del villano, poichè nessuna ha
la lingua. Le sette lingue invece le ho io! —
Menichella,   che   nel   primo   turbamento   non   aveva
saputo   rendersi   ragione   del   mutamento   di   aspetto   del
suo   salvatore,   venne   allora   in   aiuto   di   Cencio,   e   il
villano   pieno   di   scorno   discese   dal   posto   dove   era,
mentre il Re levava a lui di capo la corona e la metteva
sulla fronte di Cencio.

Anzi il Re voleva mandare il villano in galera; ma
Cencio   s’interpose   e   ottenne   la   grazia   dal   Re,   che
intanto   aveva   dato   ordine   d’incominciare   il   grande
convito nuziale, per celebrare le nozze di Menichella e
Cencio.
E le nozze furono celebrate con fasto e letizia grande,

tra le feste del popolo, liberato dal terribile dragone.
97

IX.
Il muso di Capra.
La figliuola di un villano per beneficio di una Fata diventa
moglie di un Re; ma mostrandosi ingrata a chi le aveva
fatto tanto bene, è punita aspramente, sinchè pentita non
ricupera il volto suo naturale.

In  tutti  i mali  e in  tutte  le  azioni riprovevoli  degli
uomini   c’è   qualche   fondamento:   solo   la   ingratitudine
non ha nessuna ragione; e perciò è un vizio giustamente
punito, come vedrete nella storiella che segue.
Aveva   un   villano   dodici   figliuole,   e   il   disgraziato
s’affannava giorno e notte per procacciar loro un tozzo
di pane. Ora trovandosi un giorno a zappare a piè di una
montagna,   vide   uscire   da   una   grotta   oscurissima   una
lucertola   smisurata,   grande   come   un   coccodrillo.   Il
povero   villano   a   quella   vista   rimase   agghiacciato   di
terrore,   nè   gli   bastò   il   cuore   di   fuggire.   Rassegnato
aspettava che lo strano animale lo ingoiasse con un solo
boccone, quando il lucertolone gli disse:

— Non aver paura, uomo dabbene, chè non sono qui
per   fare   cosa   spiacevole   a   nessuno,   anzi   vengo   solo
perchè voglio beneficarti. —
Sentendo   queste   parole   Masaniello,   che   così   si

98
chiamava  il  villano, s’inginocchiò  davanti alla  grande
lucertola,   dicendo:   —   Signora,   abbi   pietà   e
commiserazione   di   questo   disgraziato,   che   ha   dodici
fìgliuole da sostentare. —

—   Per   ciò   mi   sono   mossa   ad   aiutarti   –   rispose   la
lucertola   –   e   perciò   ancora   ti   dico   di   condurmi   qui
domani   la   tua   figliuola   più   tenerella,   che   voglio
prenderla con me e tenerla cara quanto la vita. —
L’infelice   padre   udendo   questo   comando,   restò
confuso   e   addolorato,   perchè   dalla   richiesta   della   sua
figliuola più tenerella arguì che la carità della lucertola
aveva un manto foderato di pelo, e che la sua figlioletta
sarebbe   stato   un   bocconcino   delicato   per   il   mostro;
perciò andava mormorando:

—   Se   io   acconsento,   la   lucertola   mangia   la   mia
figliuola;   se   non   acconsento,   mangerà   me!   Che   devo
99

fare? Quale disgrazia mi è dunque piovuta addosso dal
cielo? —
La lucertola disse:
— Risòlviti presto,  e fa’  quello che  io ti  ho detto;
altrimenti, guai a te! perchè così io voglio e così deve
essere. —

Masaniello, udito questo decreto, non avendo a chi
appellarsene, ripigliò tutto malinconico la via di casa,
dove giunse con viso tale, che sua moglie Ceccuzza gli
domandò:
— Che mai ti è accaduto, marito mio? Ti è stato forse
minacciato il gravamento da qualche creditore? Oppure
è morto l’asinello nostro? —

— Nulla di tutto questo, – disse Masaniello; – ma una
maledetta lucertola mi ha promesso ogni sorta di danni
se non le porto domani la nostra figliuola più piccina.
Ora che devo fare io? —
E Masaniello raccontò a Ceccuzza come stavano le

cose. Ceccuzza, dopo averci pensato un po’, disse:
—   Chi   sa   se   le   parole   della   lucertola   non   sieno
sincere?  e  se  davvero  questa   non  sia  una  fortuna   per
quella povera piccina di Renzolla? —

E Ceccuzza incominciò a confortare il marito, perchè
il cuore le diceva che da questo fatto, che tanto lo aveva
turbato, ne doveva venire bene a tutta la casa, e prima di
tutti a Renzolla.
Dunque,   la   mattina   seguente,   Masaniello   prese   la
bambina per mano e la condusse al luogo dove era la
grotta.

100
Il lucertolone, che stava alle vedette, appena scorse il
villano e la figliuola, uscì fuori da un cespuglio e presa
la   figliuola,   regalò   al   padre   un   sacchetto   di   monete,
dicendo a Masaniello:

— Va’ e marita le altre figliuole con questo denaro,
perchè Renzolla, fortunata lei, ha trovato una sorte che
la farà degna d’invidia a tutte le donne. —
Masaniello, riconfortato, ringraziò la lucertola e se ne
andò   a   raccontare   alla   moglie   la   fine   della   cosa   e   a
pensare di mettere in opera i consigli della lucertola per
le sue undici altre figliuole.

Quanto   a   Renzolla,   appena   fu   restata   sola   con   la
lucertola, vide apparire un bellissimo palagio, dove non
mancava neppure il latte di gallina.
Nel palagio si mangiava da gran signori, si vestiva
principescamente,   e   Renzolla   era   servita   da   cento
damigelle, tanto che in poco tempo ella crebbe e si fece
una bellissima giovinetta.

Occorse   che,   andando   a   caccia   il   Re   per   quelle
boscaglie, la notte lo sopraggiunse a poca distanza dal
palagio di Renzolla, guardando il quale egli vide che
c’era lume. Onde mandò un suo servitore a pregare il
padrone del palagio di dargli ricetto.
Il servitore fu accolto da una leggiadra fanciulla, nella
quale si era trasformata la Fata lucertola, e poichè egli
ebbe esposto il desiderio del Re suo padrone, si sentì
rispondere cortesemente con un invito al Re e a tutto il
seguito di accettare l’ospitalità in quel castello.

Venne quindi il Re e fu ricevuto onoratissimamente.
101

Cento   paggi   con   grandi   torce   in   mano   fecero   ala
all’entrata del Re, cento paggi portarono le vivande a
tavola, e cento altri paggi infine andavano intorno alla
tavola sonando varii strumenti: ma più di tutti servì il Re
la bella padroncina di casa, Renzolla, la quale mesceva
da bere con tanta grazia all’ospite, che questi, più che
vino,  beveva  l’amore  ispiratogli  dalla  giovinetta.  Alla
fine il Re, non potendo più contenersi, fece chiamare la
Fata del  palagio e  le  chiese  la mano  di Renzolla. La
Fata, non che negare al Re la mano di Renzolla, gliela
concesse liberamente e dotò generosamente la figliuola
di Masaniello.
E giubilando il Re di questa inaspettata ventura, partì
dal castello insieme con Renzolla, la quale, ingrata, se
ne andò senza neppur dire
addio alla Fata che l’aveva
tanto beneficata.
A   vedere

tanta
ingratitudine,
ingratitudine,
maledisse
Renzolla,
imprecando che il volto le
sì mutasse nel muso di una
capra.
Non   aveva   appena
finito  
la   Fata   di
pronunziare queste parole,
che a Renzolla crebbe sul
mento   la   barbetta   di   una
capra,   la   pelle   del   volto

102
 
 
 
s’indurì,   si   coperse   di   pelo,   e   le   belle   trecce   si
cambiarono in ritorte corna. Dolentissimo il Re che si
trovò   presente   al   mutamento,   non   sapeva   come
spiegarselo   e   andava   torturandosi   il   cervello   per
trovarne   la   ragione,   rammaricandosi   con   sè   stesso,   e
rimpiangendo la bellezza perduta della sua sposina.

In tale stato arrivarono al palazzo reale. La figliuola
di Masaniello fu relegata con una cameriera in fondo a
una cucina abbandonata, e le fu consegnato come alla
cameriera una grande quantità di lino da filare, e in capo
a una settimana il lavoro doveva esser finito.
La cameriera per obbedire al Re incominciò subito a
lavorare, perchè il sabato fosse tutto filato il lino; ma
Renzolla, la quale ancora non s’era mirata allo specchio,
credendo   di   esser   sempre   quella   di   cui   il   Re   s’era
invaghito nella casa della Fata, buttò via il lino dalla
finestra, dicendo:

— Ha buon tempo il Re a darmi questi impicci. Se ha
bisogno di camicie, se le compri; ma si ricordi che io ho
portato una bella dote, che sono la sua moglie e non la
sua serva. —
Con   tutto   ciò,   il   sabato   mattina,   vedendo   che   la
cameriera aveva filato tutta la parte sua del lino, ebbe
paura di essere maltrattata per la sua disobbedienza e se
ne   andò   a   ritrovare   la   Fata   e   a   raccontargli   la   sua
disgrazia.

La Fata, abbracciandola affettuosamente, le dette un
sacco   pieno   di   filato,   affinchè   lo   mostrasse   al   Re   in
prova delle sue attitudini e della sua diligenza.
103

Ma Renzolla, preso il sacco, se ne andò, senza dir
neppure grazie alla Fata, a presentare il filato al Re suo
marito.
La Fata era fuori di sè per lo sdegno di vedersi così
ricompensata del suo affetto da  quella  che ella aveva
ricolmata di tanti benefizi.

Intanto il Re, avuto il lino, diede due piccoli cani, uno
a Renzolla, uno alla cameriera, affinchè li allevassero e
li   ammaestrassero.   La   cameriera   tirò   su   la   povera
bestiuola con ogni specie di amorevolezza; ma Renzolla
balestrò   il   cane   toccato   a   lei   per   la   finestra,
lamentandosi   del   Re   che   l’obbligava   a   quelle   cure
indegne del suo grado.
E   giunse   il   tempo,   dopo   alcuni   mesi,   che   il   Re
domandò di vedere i due cani. Renzolla allora, temendo
per la sua disubbidienza, corse alla Fata, e trovato sulla
porta della grotta un vecchietto che faceva il portinaio,
le disse:

— Chi sei tu? Chi vuoi? —
Renzolla, stupita di queste domande, rispose:
— Non mi conosci, barba di capra?
— Metti le mani avanti per non cadere! – esclamò il
vecchio. – Dici a me barba di capra? Aspetta, sfacciata
presuntuosa,   che   ora   ti   porto   uno   specchio,   e   vedrai
dove ti ha ridotto l’albagìa. —
Così dicendo, il portinaio entrò nel suo sgabuzzino, e
preso uno specchio, lo portò dinanzi a Renzolla, che fu
per cadere tramortita nel vedersi così deforme.

Il vecchio continuava:
104

— Ti dovevi ricordare, o Renzolla, che sei figliuola di
un villano, e che la Fata ti aveva condotta a termine che
eri diventata regina: ma tu, sciocca, scortese e ingrata,
avendole   poca   riconoscenza   di   tante   prove   di   affetto,
l’hai trattata con indifferenza. Perciò ora abbiti quello
che   ti   tocca.   Ma   se   vuoi   fare   a   mo’  di   questa   barba
bianca   che   tu   deridi,   entra   dalla   Fata,   gettati   ai   suoi
piedi, strappati i capelli e chiedile umilmente perdono
del mal animo, con cui l’hai ricompensata. E forse la
Fata, che è di cuore tenero, si muoverà a compassione
delle tue sciagure. —
Renzolla,   che   riconobbe   l’assennatezza   dei   consigli
del vecchio e il torto che aveva avuto di condursi a quel
modo   con   la   Fata,   fece   ciò   che   il   portinaio   le   aveva
detto;   onde   la   Fata,   abbracciandola   e   baciandola,   la
restituì alla forma di prima. Poi vestitala di una veste
ornata d’oro e fattala salire sopra una carrozza sontuosa,
circondata da una turba di servitori, la riaccompagnò al
palazzo reale, e il Re, vedendola ritornata quale era una
volta, l’accolse amorevolmente e si pentì di averla per
tanto tempo trattata peggio di una schiava.

Così   Renzolla   fu   contenta,   e   amando   il   marito,
onorando la Fata e mostrandosi anche grata al vecchio,
riconobbe di avere imparato a proprie spese
Che giova sempre l’essere cortese.

105
X.
La cervia fatata.

Fonso e Candeloro nascono per incantesimo; ma la Regina,
madre di Fonso, perseguita Candeloro. Candeloro parte, e
diventato Re, corre un grande rischio di vita, ed è liberato
da Fonso, il quale è informato miracolosamente dei pericoli
che minacciano l’amico suo.
C’era   una   volta   un   certo   Re   di   Lungapergola,
chiamato Giannone, il quale avendo grande desiderio di
un erede, ne aveva invano supplicato gli Dei che fino
allora   avevano   ricusato   di   esaudirlo.   E   per   rendersi
propizio il cielo, il re Giannone si era sempre mostrato
caritatevole coi poveri viaggiatori, che trovavano presso
di lui ospitalità amorevole e cortesia. Ma vedendo che le
cose   andavano   in   lungo   e   che   non   c’era   nessuna
speranza che il suo desiderio fosse esaudito dal cielo,
Giannone, irritato, risolse di chiudere la porta del suo
palagio ai pellegrini e quella del suo cuore all’umanità
dei sentimenti che aveva sempre dimostrati coi poveri
viaggiatori. Onde una sera che si trovò a passare presso
il palazzo regale un signore il quale gli domandò ricetto,
Giannone rispose:

— Passò il tempo che Berta filava. —
E dimandando il vecchio la ragione del mutamento,
106

sentì rispondersi:
—  Ho  speso  già  troppo  col  fine  di  propiziarmi  gli
Dei,   affinchè   gratificassero   il   mio   regno   di   un   erede:
non l’ho ottenuto, e ora ho mutato tenore di vita.

— Se non desideri altro, – disse il vecchio signore –
t’insegno io il modo per essere esaudito. —

E  il   modo   consisteva   nella   ricerca   del   cuore   di   un
drago   marino,   per   il   cui   mezzo   il   Re   potesse
procacciarsi   un   bambino,   anzi   due,   i   quali   furono
ritrovati prodigiosamente nel suo parco.
La   Regina   ne   scelse   uno,   che   adottò,   e   l’altro   fu
raccomandato   alle   cure   e   all’affetto   di   una   dama   di
compagnia della Regina.

I   due   bambini   ricevettero   il   nome   di   Fonso   e
Candeloro,   e   crebbero   insieme   nella   Corte   con   tanto
amore e così sviscerato, che la Regina, la quale adorava
Fonso   suo   figliuolo  adottivo,   incominciò   a   ingelosirsi
della   tenerezza   che   egli   dimostrava   per   Candeloro,
figliuolo adottivo della dama.
E   un   giorno   avendo   sorpreso   solo   Candeloro,   che
faceva   struggere   del   piombo   per   farne   delle   palle   da
schioppo   e   andare   a   caccia   insieme   con   Fonso,   la
Regina   prese   di   quel   piombo   e   lo   gettò   contro   il
figliuolo   adottivo   della   dama.   Per   fortuna   Candeloro
schivò   il   colpo,   che   gli   rasentò   appena   la   fronte,
lasciandogli un segno sopra un ciglio; e forse la Regina
avrebbe ripetuto il tentativo, se Fonso non fosse arrivato
in buon punto.

Allora la Regina mutò contegno, e dopo poco se ne
107

andò, mentre Candeloro, calatosi sul capo un berretto,
nascose la ferita al suo amico e fratello. Anzi resistendo
al cocente dolore della bruciatura, continuò a preparare
munizioni   per   la   caccia,   sino   all’ora   in   cui   fu   tutto
finito; ma la sera Candeloro chiese licenza al Principe di
andare per il mondo a viaggiare.
Fonso   restò   stupito   della   nuova   deliberazione   e   ne
  Candeloro

la   causa   a   Candeloro;
domandò  
prudentemente rispose:

— Non cercare altro, Fonso mio: ti basti sapere che
sono costretto a partire, e il cielo sa se parto volentieri.
Ricordati di me; io porterò con me la memoria del tuo
amore. —
Così   abbracciatisi   e   singhiozzando,   Candeloro   e
Fonso si rassegnarono a questa divisione, di cui uno non
voleva dire e l’altro non poteva sapere la ragione.

E quando fu il momento di partire, Candelore tirando
fuori il suo pugnale, lo piantò in terra.

Subito   zampillò   una   bella   sorgente   di   acqua.   E
Candeloro disse al Principe:

—   Quando   vedrai   scorrere   quest’acqua   limpida,   è
segno   che   la   mia   vita   è   tranquilla;   ma   se   la   vedi
intorbidita, immaginati che io sono in travaglio. E se la
trovi inaridita, metti l’animo in pace, chè vorrà dire che
io sarò morto. —
Dette queste parole, Candeloro tirò fuori la spada e
ferendo con essa la terra, ne fece uscire una bella pianta
di mortella, dicendo:

— Se tu vedi la mortella verde, pensa che è viva e
108

verde la mia fortuna; se tu vedi le foglie avvizzite, fa’
conto che la mia fortuna non è lieta, e se la trovi secca
affatto, di’ pure che Candeloro è morto. —
Dopo   di   che,   abbracciandosi   un’altra   volta,   i   due

amici si separarono, e Candeloro si mise in cammino.
E  nella   via   ebbe   a   soffrire   varie   noie,   che   sarebbe
lungo a raccontare: inganni di vetturini, imbrogli di osti,
fastidii di doganieri, pericoli di agguati, finchè giunse a
Lungasiepe,   dove   trovò   che   si   era   bandito   un   grande
torneo, al cui vincitore si prometteva in premio la mano
della figliuola del Re.

Candeloro   si   presentò   anche   egli   al   torneo,   e   si
condusse   tanto   valorosamente,   che   vinse   il   premio;   e
Fenica,   figliuola   del   Re   di   Lungasiepe,   diventò   sua

109
sposa tra grandi feste e giubbilo universale.

Dopo   molti   mesi   passati   felicemente,   venne   a
Candeloro   la   malinconia   di   andare   a   caccia;   e
domandatane   licenza   al   suocero,   ne   ebbe   questa
risposta:
— Va’ pure, ma bada al giudizio; perchè nei boschi di
questi dintorni si trova un Orco mostruoso, il quale si
tramuta in mille forme, e con mille strattagemmi riesce
a   condurre   gli   incauti   in   una   grotta,   dove   se   li
trangugia. —

Candeloro, che era temerario d’indole, non curando i
consigli del suocero, non così tosto fu sorto il sole, che
se   ne   andò   a   caccia   e   arrivò   a   un   bosco,   che   poteva
chiamarsi il vero ospizio delle ombre.
L’Orco, vedendolo arrivare, si trasformò in una bella
Cerva,   dietro   la   quale   si   mise   il   cacciatore,   che
agognava di farne il trofeo della sua giornata, ritornando
alla Corte.

E   tanto   la   Cerva   si   traccheggiò,   balzò   di   luogo   in
luogo,  che   alla  fine   Candeloro  si  trovò  nel   cuore  del
bosco,   dove   incominciò   a   piovere   dirottamente   e   a
nevicare in modo che egli non sapendo dove ripararsi,
entrò nella grotta profonda.
Il   freddo   era   grande,   e   Candeloro   trovando   delle
legna   secche,   fece   schizzare   una   scintilla   della   pietra
focaia che portava in tasca, e accese una bella fiammata,
presso cui si acconciò, aspettando la fine del temporale.
E intanto che si scaldava, ecco arrivare la Cerva, che,
saltata   alla   bocca   della   grotta,   disse   con   voce

110
piagnucolosa:

— Signor Cavaliere, permettimi, te ne prego, che io
mi possa scaldare a questo bel fuoco, che mi sento tutta
rattrappita dal freddo. —
Candeloro, cortesemente rispose:
— Entra, che sei la benvenuta. —
La Cerva ripigliò:
— Io sono timida e ho paura che tu mi uccida.
— Non dubitare; – replicò Candeloro – vieni: ti do la

mia parola che non ti farò nessun male.
— Se vuoi che io venga, – disse la Cerva – lega i
cani, affinchè non mi si gettino contro, e lega il cavallo
affinchè non mi tiri dei calci. —

Candeloro   legò   i   cani   e   il   cavallo;   e   la   Cerva
ricominciò:

—   Sono   mezza   rassicurata;   ma   se   vuoi   che   io   mi
rassicuri   interamente,   bisogna   che   tu   leghi   anche   la
spada. —
Candeloro, che voleva addomesticare la bella Cerva,

legò anche là spada.
E   l’Orco   allora,   vedendo   Candeloro   senza   difesa,
riprese   la   forma   sua   vera,   e   afferrato   Candeloro,   lo
scaraventò in fondo alla grotta, e ricoperse la fossa con
una gran pietra, perchè Candeloro non fuggisse.

Fonso, il quale ogni mattina ed ogni sera andava a
vedere   la   fontana   e   la   mortella,   per   sapere   in   che
condizione si trovasse Candeloro, vide a un tratto che la
mortella era avvizzita e l’acqua intorbidita.
Sicchè, senza dimandar licenza al Re di Lungapergola

111
nè alla Regina, montò a cavallo, e con due cani fatati si
mise in giro per il mondo. E tanto andò attorno di qua e
di   là,   che   arrivato   a   Lungasiepe,   trovò   la   città   tutta
parata a lutto per la creduta morte di Candeloro.

Ma appena giunto alla Corte, credendo tutti per la sua
rassomiglianza con Candeloro, che egli fosse il genero
del Re, gli  fecero  gran festa.  Fonso  interrogando con
molta prudenza i cortigiani e Fenica, venne a scoprire
che Candeloro non era tornato dal giorno che era andato
a caccia; e senza perder tempo, dicendo di aver bisogno
di   riposo,   e   senza   spiegare   a   nessuno   l’errore   dello
scambio   che   si   faceva   alla   Corte,   come   prima   potè,
scappò non veduto da nessuno e corse al bosco.
Nel bosco gli accadde la stessa cosa che era accaduta
a Candeloro; sicchè, entrato nella grotta, riconobbe le

112
armi del suo fratello. Allora ricominciando la Cerva il
suo piagnucolìo che legasse i cani, il cavallo e la spada,
egli   rispose   a   queste   domande   con   un   gran   fendente,
aizzando i cani fatati.

Poi,   scoperchiata   la   fossa,   vi   trovò   Candeloro,   che
l’Orco   teneva   laggiù   ad   ingrassare   con   molti   altri
infelici.   Quando   ritornarono   alla   Corte,   Fenica   non
sapeva riconoscere chi dei due fosse suo marito, e se
non   fosse   stata   la   cicatrice,   che   Candeloro   ancora
conservava del piombo gettatogli contro dalla regina di
Lungapergola,   sarebbe   stato   impossibile   distinguere   i
due giovani l’uno dall’altro.
Quando   Fonso   vide   che   Candeloro   era   lieto   e
ritornato nel grado che si era meritato col suo valore,
volle tornarsene alla Corte del re Giannone.

E Candeloro, per mezzo suo, scrisse alla sua madre
adottiva  di  venirlo  a  raggiungere,  come  ella  fece  con
giubbilo grande.
113

XI.
La vecchia scorticata.
Una vecchia inganna con la voce un Re, sicchè questo ordina
che   sia   precipitata   da   una   finestra;   ma   per   virtù   di
fatagione ella non muore, e diventa una bellissima giovane;
dalla   qual   cosa   è   destata   l’invidia   di   un’altra   vecchia,
sorella della prima, che muore perciò scorticata.

C’era   una   volta   un   Re   giovine   e   cortese,   il   quale
aveva bandito una gara fra tutte le donne del mondo, per
potere scegliere la più bella di tutte e farne la Regina del
regno.
Dal   giorno   che   la   gara   aveva   avuto   principio,   era
incominciata nel palazzo reale una sfilata di leggiadre
donzelle, che spesse volte avevano fatto stare il Re in
dubbio di chiudere la gara con una scelta anticipata.

Ora, un dì che il Re era di cattivo umore, si presentò
alla Corte  una donna, tutta infagottata,  e domandò  di
essere condotta alla regale presenza. Il Re aveva dato
ordine   che   gli   fossero   addotte   tutte   le   donne,   che
venissero per la gara, senza nessuna eccezione; e per
conseguenza i cortigiani, benchè mal volentieri, fecero
entrare nella sala del trono quel mucchio di cenci, di cui
non si scorgeva nemmeno il viso, coperto come era da
un velo scuro e fittissimo. Appena che venne il sovrano,
114

l’incognita   lo   salutò   con   voce   dolcissima   e   così
musicalmente soave, che al Re passò subito il cattivo
umore.
Con tono di voce assai cortese il Re pregò la donna
dalla voce melodiosa di scoprirsi il volto; ma la ritrosa
ignota rispose che non avrebbe mostrato se non un dito
solo, da fargli arguire la bianchezza della sua pelle.

Il Re si fece mostrare il dito, che l’incognita trasse da
un guanto sudicio, e parve in verità al Principe di vedere
cosa   nel   mondo   non   mai   da   altri   veduta,   poichè   la
bianchezza e la morbidezza di quella pelle non aveva
riscontro in tutta la terra.
115

— Orsù, signora, – disse il Re, – bisogna che lei mi
mostri il volto, come è veramente, poichè il saggio della
voce e della mano meritano che io rifletta se non sia il
caso di chiuder oggi con lei la gara. —
La donna non voleva levarsi il velo, e andava dicendo
al Re, che se egli aveva la voce e il candore della pelle
per criterii del suo giudizio, ne aveva abbastanza, e che
non cercasse altro.

Il   Re,   indispettito,   rispose   allora   che   egli   non
accettava leggi, e che ella, entrata una volta nella gara,
doveva sottostare alle condizioni.
—   Allora,   Sacra   Corona,   supplico   la   Vostra   Reale
Magnanimità, che io non mi debba levare il velo, se non
dinanzi alla Maestà Vostra soltanto.

— È giusto; – disse il Re – poichè se la bellezza della
signora non è quella che noi crediamo, ella potrà andare
liberamente, senza che alcuno la riconosca. —
Il Re dette ordine che tutti si allontanassero, e rimase

solo con la donna velata.
Ma un momento dopo si udirono alte grida del Re, e i
cortigiani accorsero nella sala del trono, dove trovarono
inginocchiata ai piedi del sovrano una vecchia grinzosa
e scrignuta, che con la voce dolce supplicava di essere
perdonata   del   suo   folle   ardire,   mentre   nell’alzare   le
mani in atto di preghiera si vedeva chiaramente che di
tutte   le   dita   uno  solo  era  di  bianchezza  meravigliosa,
ottenuta chi sa come, e tutti gli altri apparivano neri,
coriacei, schifosi.

La vecchia aveva sperato di poter vincere la gara con
116

la voce e con il dito candido; forse ultimi avanzi di una
bellezza svanita da moltissimi anni.
Il Re, senza perder tempo, ordinò che in pena della
sua temerità la vecchia fosse gettata giù da una finestra
che   si   apriva   sopra   il   giardino   reale.   E   nonostante   le
proteste della vecchia, l’ordine fu eseguito. La vecchia
fu precipitata dalla finestra.

Era intanto venuta la notte, e nessuno pensò più alla
sorte della vecchia pazza, benchè il Re rimanesse molto
adirato del fatto che gli pareva dovesse ridondare a suo
117

disdoro, poichè il ridicolo della burla non poteva esser
cancellato nemmeno dall’orrore della punizione.
Intanto   la   fortuna   volle   che   la   vecchia,   cadendo
dall’alta finestra, non morisse; ma rimanendo attaccata
per i capelli disciolti al ramo di un fico, si salvasse dalla
fine crudele a cui l’aveva condannata l’ira del Re. Stette
ella così sospesa  tutta  la notte,  senza osar  di gridare,
finchè   al   mattino   vide   che   passavano   le   Fate   di   quel
giardino.

Le Fate, fermatesi al miserando spettacolo di quella
vecchia   sospesa   per   i   capelli   a   un   ramo   di   fico,   ne
ebbero compassione, e per compensarla dei mali sofferti
le concessero subito, senza che ella lo domandasse, tutti
i doni della fortuna che una donna possa desiderare, vale
a   dire   di   diventare   bella,   giovine,   ricca,   esperta   nei
lavori femminili, amata e avventurata.
Le Fate partirono, e la vecchia ora non più vecchia si
trovò seduta sopra una seggiola di velluto con frange
d’oro, la quale seggiola era collocata sotto l’albero di
fico,   mutato   per   incantesimo   in   un   baldacchino   di
velluto verde col fondo d’oro. Il volto poi della vecchia
appariva   di   una   fanciulla   di   quindici   anni:   essa   era
vestita ricchissimamente e circondata da tante damigelle
e servitori, che pareva attorno a lei una corte bandita.

Il Re s’era svegliato, e facendosi alla finestra aveva
cercato   con   lo   sguardo   che   fosse   accaduto   mai   della
vecchia: ma quando scoperse invece della vecchia una
bellissima fanciulla e così riccamente adornata, rimase
stupefatto guardando a bocca aperta. Egli squadrava la
118

giovinetta, mirando i bei capelli, parte abbandonati sulle
spalle, parte intrecciati con un laccio d’oro, mirando le
sopracciglia inarcate, gli occhi magnifici, la bocca ben
modellata e tutta la persona e le vesti e le gemme e il
corteggio,   ogni   cosa   insomma.   Nè   gli   riusciva
d’intendere come mai ella si trovasse nel giardino. Pure,
senza perder tempo, corse a farle cortese riverenza con
tutta la galanteria di un Re giovine e gentile.
La vecchia rinnovata non si mostrò crucciata col Re,
anzi   lo   accettò   per   sposo.   L’istesso   giorno   fu
apparecchiato   un   grandissimo   banchetto,   e   vi   furono
invitate tutte le gentildonne della città e tra le altre volle
la   sposa   del   Re   che   fosse   invitata   una   sua   sorella
vecchia.

La   sorella   non   poteva   riconoscere   la   sposa   nè
capacitarsi del miracoloso cambiamento; anzi durante il
convito   non   la   lasciò   in   pace   un   momento,
domandandole come mai fosse accaduto, che di vecchia
quale era prima, avesse cambiato la sua carcassa con un
bellissimo   corpo   di   giovinetta.   La   sposa   badava   a
risponderle che le avrebbe spiegato tutto, e, poichè il Re
voleva   sapere   che   cosa   avesse   la   cognata,   la   sposa
rispondeva   che   ella   desiderava   questo   o   quel   cibo,
questa o quella salsa, e il Re comandava che le fosse
portato subito tutto ciò che ella voleva. Ma sì! la sorella
della sposa non poteva resistere all’ardente curiosità, e
forse anche a un principio d’invidia, che incominciava a
farsele strada nel cuore.
E  tanto  tormentò  la   sorella,  che   alla   fine   questa   le

119
disse:

—   Io   sono   diventata   giovine,   buttandomi   da   una
finestra del palazzo reale. —

La vecchia non mise tempo in mezzo, e poichè difatti
la   cosa   era   andata   precisamente   a   quel   modo,   volle
anch’ella ringiovanire con l’istesso mezzo. Se non che
buttandosi ella dalla finestra, cadde sopra le lancia di un
cancello, e scorticatasi atrocemente sulle punte acute di
quei ferri, restò informe cadavere e trovò la morte dove
aveva creduto di riacquistare la gioventù e la bellezza. E
così l’invidia della sorte toccata alla sorella fu punita,
confermando la verità della sentenza che si trova in quel
verso del poeta:
L’invidia, figliuol mio, sè stessa màcera.

120
XII.
Prezzemolina.

L’Orca   s’impadronisce   di   Prezzemolina   e   la   chiude   in   una
torre,   donde   è   liberata   e   tratta   da   un   Principe   a
salvamento.
C’era una volta una donna chiamata Pascaddorla, la
quale, stando a una finestra che rispondeva sul giardino
dell’Orca,   vide   una   bella   pianta   di   prezzemolo.
Pascaddorla   a   vedere   il   prezzemolo   sentì   una   gran
voglia di andarne a cogliere qualche foglia per uso della
sua   cucina.   Perciò,   aspettato   che   l’Orca   fosse   uscita,
entrò di soppiatto nel giardino, e colse quanto più potè
di quel prezzemolo fresco e odoroso. Non appena l’Orca
fu   ritornata   a   casa,   che,   volendo   fare   una   salsa,   e
andando a cercare del prezzemolo, si accòrse del furto, e
incominciò a strillare:

— Che io mi rompa l’osso del collo, se non riesco a
scoprire il ladro, e se non lo faccio pentire amaramente
per insegnargli a  rispettare  la  roba  d’altri! Che  io mi
rompa l’osso del collo, se non lo faccio pentire! —
La   povera   Pascaddorla   oramai   ci   aveva   preso
l’abitudine.   Appena   che   l’Orca   usciva,   la   donna
penetrava nell’orto, e rubava il prezzemolo; e ripetè così
spesso   il   giuoco,   che   una   mattina   fu   colta   sul   fatto

121
dall’Orca.

—   Ti   ho   trovata,   alla   fine,   ladra   maledetta!   –   urlò
l’Orca, che schizzava veleno dagli occhi – ti ho trovata!
Forse   che   tu   l’hai   preso   in   affitto   quest’orto,   giacchè
vieni tranquillamente a fare le tue provviste d’erba nelle
mie aiuole? —
Pascaddorla,   tremante,   cominciò   a   scusarsi   dicendo
che non per cattiva volontà, ma per bisogno veniva a
cogliere   quel   prezzemolo;   e   pensando   di   muovere
l’Orca a pietà, aggiunse che ella era una povera madre,
che una figliuola sarebbe rimasta abbandonata senza di
lei....

— Ora sta bene: – disse l’Orca – quando mi dici così,
ci sarà via d’intenderci. Dammi la tua figliuola, e io non
ti   farò   alcun   male   per   il   prezzemolo   che   mi   hai
rubato. —
La   madre   promise,   non   sapendo   come   uscire   di

pericolo, e l’Orca la lasciò andare.
In memoria di questo fatto, Pascaddorla cominciò a
chiamare   la   figlioletta   Prezzemolina;   ma   nel   tempo
stesso cercava di rimandare, quanto più in là si potesse,
l’esecuzione del patto concluso con l’Orca.

Prezzemolina   oramai   era   grandicella,   e   andava   a
scuola. L’Orca la incontrava spesso e le diceva:

—   Di’  a   tua   madre   che   si   ricordi   della   promessa
fatta! —

E   tante   volte   ripetè   queste   parole,   che   la   povera
mamma   di   Prezzemolina   non   sapendo   più   che   fare,
disse un giorno alla figliuola:
122

— Se incontri la solita vecchia e ti dice di ricordarmi
quella maledetta promessa, tu rispondile: «Prenditi ciò
che ti spetta».
Prezzemolina   incontrò   l’Orca,   e   rispose   alle   sue

parole come le aveva suggerito la madre.
Allora   l’Orca,   presala   per   i   capelli,   la   portò   in   un
bosco, dove non entrava mai raggio di sole. Poi la mise
in una torre che fece sorgere per via d’incantesimo, e la
torre non aveva nè porte nè scale, ma un solo finestrino,
per il quale, aiutandosi coi capelli di Prezzemolina, che
erano   lunghi   lunghi,   l’Orca   scendeva   e   saliva,   come
fanno i marinai su per le sartìe della nave.

Ora accadde, che essendo l’Orca andata fuori della
torre,   Prezzemolina,   affacciandosi   al   finestrino,
lasciasse penzolare i suoi capelli sino a terra.
In   quell’istante   passava   il   figlio   di   un   Principe,   il
quale vedendo quelle due bandiere d’oro e mirando il
volto bellissimo della prigioniera dell’Orca, s’innamorò
di Prezzemolina.

E da quel giorno il figliuolo del Principe passava e
ripassava davanti alla torre, sicchè, addomesticatisi fra
loro, egli ottenne di poter entrare nella torre per parlare
con Prezzemolina.
Giunta   l’ora   del   convegno,   essendo   l’Orca
addormentata,   Prezzemolina   fece   discendere   dal
finestrino i suoi bellissimi capelli, tenendosi ai quali, il
Principe riuscì a penetrare nella torre.

Una comare dell’Orca aveva veduto ogni cosa. Ma
Prezzemolina, che stava in orecchio, sentì dire dall’Orca
123

alla comare:
— Quella ragazzaccia non se ne potrà andare dalla
torre, se prima non s’impadronisce di tre ghiande che io
ho nascosto nella trave del tetto; perchè le ghiande per
forza d’incantesimo le impediscono di fuggire. —

La fanciulla non intese a sordo, e quando venne il
Principe   per   il   solito   modo,   mentre   l’Orca   era
addormentata, lo fece salire sul tetto, e gli fece prendere
le tre ghiande. Poi, senza perder tempo, con una scala di
corda uscirono tutti e due dal finestrino, e chi s’è visto
s’è visto.
La   comare   dell’Orca   li   scoperse,   e,   cominciando   a

strillare, svegliò l’Orca.
124

L’Orca,   vedendo   che   Prezzemolina   era   fuggita,
discese precipitosamente per la medesima scala di corda
che era rimasta legata al finestrino, e si mise a correre
disperatamente dietro ai fuggitivi.
I quali fuggitivi, come la videro venire, correndo più
di   un   cavallo   sfrenato,   si   tennero   perduti;   ma
ricordandosi   Prezzemolina   delle   tre   ghiande,   ne   gettò
subito una per terra.

Ed eccoti balzare fuori un cane mastino, terribile a
vedere:   il   cane   mastino   con   le   fauci   spalancate   andò
incontro all’Orca per farne un boccone.
L’Orca, che era maliziosa più del diavolo, messasi la
mano in tasca, ne tirò fuori una pagnotta, e gettandola al
cane, gli fece abbassare la coda e la tracotanza, e poi
ripigliò a correre verso Prezzemolina e il Principe.

125
Prezzemolina,   vedendola   ravvicinarsi,   gettò   la
seconda ghianda, e subito venne avanti un leone, che,
scotendo la giubba, aperta la bocca enorme, era disposto
a inghiottire l’Orca.

Allora   l’Orca   fu   costretta   a   tornare   indietro;   ma
trovato un asino che pasceva in un prato, in meno che
non   si   dica,   lo   scorticò,   si   ravvolse   in   quella   pelle   e
corse   incontro   al   leone.   Il   leone   a   vedere   lo   strano
animale ebbe paura, e si mise a scappare; sicchè l’Orca,
ripresa   la   via   per   cui   fuggivano   Prezzemolina   e   il
Principe,   stava   di   nuovo   per   raggiungerli,   quando
Prezzemolina gettò in terra l’ultima ghianda.
L’ultima   ghianda   fece   nascere   un   lupo,   che,   più
rapido del cane e del leone, abbrancò l’Orca, che era
ancora   coperta   della   pelle   di   asino,   e   per   asino   la
mangiò, senza darle tempo di prendere una risoluzione.

Così i due fuggitivi poterono raggiungere lo Stato del
padre del Principe, e là, col consenso del genitore, il
figliuolo   potè   sposare,   dopo   tanti   travagli,   la   bella
Prezzemolina, e Prezzemolina ivi mandò a chiamare la
madre per farla partecipe della sua fortuna.
126

XIII.
La strada di cristallo.
Nella, fidanzata di un Principe, è invidiata dalle sorelle, che
cercano di far morire il Principe medesimo; ma Nella lo
guarisce e lo sposa.

È   cosa   in   verità   strana   e   meravigliosa,   che   del
medesimo legno si possano fare intagli finissimi e lavori
grossolani, troni da imperatori e carri per la spazzatura;
eppure non minor meraviglia è vedere come le figliuole
di una stessa mamma possano talvolta essere, una buona
e l’altra  cattiva;  una brava  massaia e  l’altra  poltrona;
una bella e l’altra brutta; laddove, secondo la ragione,
essendo entrambe di una medesima razza, dovrebbero
essere   tutte   di   un’indole   stessa   e   di   un’apparenza
medesima.
C’era   una   volta   una   madre,   la   quale   aveva   tre
figliuole, di cui due erano così sciagurate, che mai non
riusciva loro nulla secondo i loro desiderii; mentre la
terza, nascendo, aveva portato con sè la buona ventura.
Questa   terza   fanciulla   si   chiamava   Nella,   ed   era
bellissima, bonissima, bene educata e riusciva con onore
in   tutto   quello   che   facesse.   Perciò   era   da   tutti   tanto
amata, quanto era invidiata dalle sorelle.

127
Ora in quella terra veniva un Principe fatato, il quale
avendo visto Nella e volendola sposare, per dimostrarle
il suo affetto fece fare una strada di cristallo dal palazzo
reale alla casa della fanciulla, perchè egli potesse andare
a conversare con lei, senza le noie e le pompe di un gran
seguito di cortigiani, quando gliene venisse il desiderio.
Ma   le   sorelle   invidiose   tennero   insieme   consiglio,   e
dopo aver escogitato varii mezzi, pensarono di andare a
rompere il ponte di cristallo, per cui il Principe passava,
quando voleva sconosciuto visitare Nella. Pensarono ed
eseguirono. Il Principe, che non aveva ragione di temere
tale agguato, sicuro si avventurò per il solito passaggio;
e così accadde che egli ferendosi alla punta del cristallo
rotto,   fu   costretto   a   tornare   indietro   insanguinato   e   a
mettersi a letto, dando ordine che fossero chiamati tutti i
medici della città. Ma il cristallo era incantato, e le sue
ferite dovevano riuscire mortali.

Il Re, padre del Principe, disperato per l’improvvisa
sventura che colpiva la sua dinastia, fece pubblicare un
bando,   col   quale   prometteva   a   chiunque   guarisse   il
figliuolo la metà del regno, se fosse un uomo, e se fosse
una donna, il figliuolo medesimo in isposo. Ciò udito
Nella,   che   non   riposava   per   il   dolore   della   disgrazia
toccata al Principe per sua cagione, si tinse il volto, e
travestitasi, di nascosto alle sorelle si partì di casa per
andarlo a rivedere l’ultima volta, prima che morisse. Ma
siccome era tardi quando si mise in via, accadde che la
notte la sorprendesse in un boschetto presso la casa di
un Orco. Per fuggire ogni pericolo, salì allora sopra un
128

albero, che era poco lontano.
L’Orco era a tavola insieme con la moglie, e tutte e
due parlavano del più e del meno votando bottiglie e
spolverando vivande dinanzi alla finestra che avevano
aperta   per   godere   del   fresco   notturno.   Nella,   per   la
vicinanza   del   luogo   sentiva   tutto   ciò   che   dicevano
l’Orco e l’Orca. Ora, fra le altre cose, l’Orca domanda
all’Orco:

— Maritino mio, che cosa si dice per il mondo? —
E l’Orco:
—   Fa’  conto   che   non   c’è   in   tutta   la   terra   un   solo

palmo, dove le cose non vadano alla rovescia.
—   Ma,   insomma,   che   c’è   di   nuovo?   –   replicò   la

moglie.
—   Troppo   ci   sarebbe   da   dire;   –   rispose   l’Orco   –

129
poichè tanti sono gl’imbrogli e i pasticci: i buffoni, per
esempio,   sono   accarezzati,   i   furfanti   sono   stimati,   i
poltroni riveriti, i malfattori spalleggiati, e gli uomini da
bene  tenuti  in  poco  conto.  Ma   lasciamo  stare.  C’è   la
notizia che il figlio del Re, il quale si era fabbricato una
strada di cristallo per andare a visitare una sua fidanzata,
ha trovato rotto la strada, e volendo passare, si è ferito
gravissimamente. Il Re ha promesso grandi premi a chi
lo guarisse; ma è fiato sprecato, e ora non resta a fare
altro che apparecchiare il lutto per la morte certissima
del Principe. —

Nella piangeva silenziosamente ed ascoltava.
L’Orca riprese:
— Ed è possibile che sia perduta ogni speranza per
questo povero signore?

— I medici non possono trovare rimedii a un male,
del   quale   non   possono   intendere   l’origine   vera.   Il
rimedio c’è, amica mia, ma io non posso confidartelo.
—   O,   caro   Zannuto   mio,   dimmelo   giacchè   lo   sai,
dimmelo;  perchè  se  io  non  conosco  il rimedio  per  la
salute del Principe, non avrò più pace.

—   Orsù,   te   lo   dirò,   purchè   tu   mi   prometta   di   non
confidarlo   ad   anima   viva.   Se   tu   parlassi,   sarebbe   la
nostra rovina. —
— Non dubitare, maritino mio, che nessuno ne saprà
nulla. Avanti che io parli, si vedranno i maiali con le
corna e le talpe con grandi occhi spalancati! —

Allora l’Orco disse:
— Ora sappi, che non c’è cosa che possa salvare il
130

Principe fuorchè un’unzione del nostro grasso! —
Nella che udì queste parole, dando tempo al tempo,
aspettò che passasse ancora qualche istante; poi discese
pian   piano   dall’albero   e   si   fece   animo   di   andare   a
picchiare   alla   porta   dell’Orco,   dicendo   con   voce
piagnucolosa:

—   Signori   Orchissimi   miei,   abbiano   pietà   di   una
povera   tapina,   lontana   dalla   patria,   spogliata   di   ogni
aiuto umano, la quale si trova smarrita di notte in questo
bosco, morente di fame e di stanchezza! —
L’Orca nel sentire questi lamenti voleva buttarle dalla
finestra una mezza pagnotta; ma l’Orco che era ghiotto
di carne umana, disse alla moglie:

— Lascia entrare la poverina, che se dorme al sereno,
va a rischio di essere divorata dai lupi. — E intanto egli
pensava di fare per conto suo la parte di quei lupi, dai
quali diceva di voler guardare la povera Nella.
Ma aveva fatto male i suoi conti; poichè buttatosi a
dormire, così ubriaco per tutto il vino che aveva bevuto,
diede agio a Nella di prendere un coltello e ucciderlo.
Poi tutto raccolto il grasso in un barattolo, si avviò alla
volta   della   Corte   e   si   presentò   al   Re,   offrendosi   di
guarirgli   il   figliuolo   moribondo.   Il   Re   l’accolse
benignamente, e Nella condotta dal Principe ebbe subito
modo   di   esperimentare   il   rimedio.   L’unzione   non   era
ancora finita, che il Principe, sano come un pesce, era
già pronto per saltare dal letto. Allora il padre disse:

—   Questa   buona   donna   merita   il   guiderdone
promesso   da   me   a   chi   ti   avrebbe   salvato   da   morte!
131

Bisogna che tu la sposi. —
Il Principe sentendo queste parole, rispose:
— È troppo tardi, poichè io ho promesso di sposare

un’altra. —
Nella,   che   udì   con   grande   giubilo   queste   parole,

rispose:
— Non dovresti, mi pare, più ricordarti di colei che è

stata la causa di tutti i tuoi mali! —
— Del mio male sono state colpevoli le sue sorelle,

ed esse devono pagarne la pena. —
—   Tu   dunque   vuoi   proprio   bene   alla   tua   prima

fidanzata? – disse Nella.
— Come alle pupille degli occhi miei. —
— Se è così, allora – concluse Nella – io sono quella

che tu ami.
— Tu? Così nera che sembri un carbone? —
Nella si fece allora venire una catinella d’acqua e si
lavò il viso, e apparve qual’era: bianca e bella, in modo
che il Principe la riconobbe subito.

Le nozze furono presto celebrate, e le sorelle di Nella
fieramente punite, in modo da provare ancora una volta
la verità della sentenza antica, che cioè, non si fa mai
malefizio senza il suo gastigo.
132

XIV.
Viola.
Viola, invidiata dalle sorelle, dopo molte burle, scambiate con

un Principe, diventa sua moglie.
La   invidia   fa   certo   molto   male,   benchè   alle   volte
riesca   al   fine   opposto   di   esaltare   quelli,   che   avrebbe
voluto ad ogni costo precipitare in fondo a un abisso di
mali.

C’era   una   volta   un   onest’uomo,   il   quale   aveva   tre
figliuole: Rosa, Garofano e Viola; ma l’ultima era la più
bella   e   graziosa   di   tutte.   Ora   accadeva   spesso   a
Longono, figliuolo del Re, di passare davanti alla stanza
terrena   dove  lavoravano   le  tre   sorelle;  e   quante  volte
passava, il Principe si levava il berretto, e diceva:
— Buon dì, buon dì, Viola!
Ed ella rispondeva:
— Buon dì, figlio del Re; io ne so più di te. —
Per questa maniera di rispondere erano malcontente
le   altre   due   sorelle,   che   la   rimproveravano   di   essere
screanzata, accusandola del male che avrebbe potuto far
loro il Principe, corrucciato per la insolenza di lei. Ma
Viola non si curava di tali ciance, e perciò le sorelle
indispettite   si   accordarono   per   metter   su   il   padre,

133
dicendogli   che   Viola   era   troppo   sfacciata   e   che
rispondeva senza rispetto al principe Longone, in modo
che un giorno o l’altro per cagion sua la loro povera
famigliola ne avrebbe avuto a soffrire. Il padre proibì a
Viola   di   rispondere   in   tal   modo   al   figlio   del   Re;   ma
Viola era una testolina sventata, ed appena che Longone
trovandosi a passare per la contrada l’ebbe salutata nel
solito modo: – Buon dì, buon dì, Viola; – Viola subito
senza scomporsi:

— Buon dì, figlio del Re; io ne so più di te. —
Allora le sorelle esasperate fecero un accordellato per
disfarsi di quella monellaccia, e lasciata cadere nell’orto
di un Orco una matassina di filo, con cui lavoravano una
tenda della Regina, cominciarono a dire:
— Povere noi, che siamo rovinate, e non possiamo
più finire a tempo il lavoro promesso alla Regina! Viola
solo ci può salvare, perchè è più leggiera di noi, e può
discendere legata a una corda nel giardino dell’Orco, e
riprendere la matassina! —

Viola, per non vederle così afflitte, si offerse subito di
contentarle, scendendo nel giardino legata a una corda.

E così fu fatto. Le sorelle la legarono; poi quando la
videro arrivata nell’orto dell’Orco, lasciarono andare la
corda, e abbandonarono la povera Viola al pericolo di
essere divorata dall’Orco feroce.
Giusto   in   quel   momento   l’Orco   era   uscito   nel
giardino a prender aria; ma siccome il tempo era umido
e l’Orco infreddato, gli avvenne di starnutire così forte,
che Viola, tramortita di paura, incominciò a gridare.

134
L’Orco, voltosi dalla parte delle grida e vista la bella
fanciulla,   s’immaginò,   perchè   era   un   cervellaccio
bizzarro, che egli, a somiglianza di Giove, nel cui capo,
secondo   l’antica   favola,   era   rinchiusa   la   dea   Minerva
armata,   l’avesse   messa   al   mondo   per   il   naso   e   con
quello strepitoso starnuto.

Perciò  prendendosela  in braccio  con molti  segni  di
gioia, incominciò ad accarezzarla dicendo che l’avrebbe
tenuta e trattata come figliuola amatissima. Di poi, fatte
chiamare   alcune   Fate   sue   amiche,   la   consegnò   loro
affinchè ne prendessero cura, e l’allevassero con ogni
virtù, come se fosse una Principessina.
Il principe Longone, che non aveva più veduta Viola
e   temeva   non   le   fosse   accaduto   qualche   sinistro,

135
incominciò a prender notizie di lei, e tanto fece, tanto
disse, tanto dette e tanto promise, che venne a conoscere
il luogo dove la fanciulla si trovava e nelle mani di chi
era caduta. Temeva il Principe che l’Orco non divorasse
alla fine la povera figliuola, onde studiava giorno e notte
il   modo   di   salvarla   dal   pericolo;   nè   trovandone   altri,
risolse di andare egli stesso dall’Orco e di domandargli
il permesso di passeggiare nel giardino e di ricrearsi in
quell’ameno ritiro dalle noie e dai fastidii della Corte.

L’Orco, che era suddito fedele del padre di Longone,
non potendo negare al Principe questa sodisfazione, gli
offerse cortesemente tutta la sua casa e tutto ciò che egli
aveva. Longone lo ringraziò, e come venne il meriggio,
passeggiando   per   il   giardino,   scoperse   Viola,   che
dormiva   in   una   grotticella   solitaria.   Si   avvicinò   il
Principe   e   le   dette   un   pizzicotto   al   braccio,
allontanandosi rapidamente. Ma non tanto rapidamente
che   non   sentisse   Viola,   destata   all’improvviso,
esclamare:
— Quante zanzare!
Poco   dopo   il   Principe   e   Viola   s’incontrarono   nel

giardino, e quegli disse al solito:
— Buon dì, buon dì, Viola! —
E Viola al solito rispose:
— Buon dì, figlio del Re; io ne so più di te. —
Allora Longone sorridendo replicò:
— Quante zanzare! —
Viola  intese  il  significato  di  queste  parole,  e  senza
perder tempo andò a ritrovare le Fate e narrò loro ogni
136

cosa.
Le Fate, udito il racconto, risposero:
— Sta bene; noi ci vendicheremo. Gliene faremo una

co’ fiocchi. —
E   ordinarono   insieme   che   Viola   si   facesse   far
dall’Orco un paio di babbucce guarnite di campanelli.
L’Orco contentò subito la sua figliuola adottiva, sicchè
quella   sera   medesima   le   Fate   e   Viola   andarono   a
sorprendere il Principe mentre dormiva. In grazie alle
virtù delle Fate, Viola potè passare, come le Fate stesse
invisibile, ed entrare nelle stanze del figliuolo del Re. E
appena entrate le Fate, fecero grande  strepito e Viola
incominciò   a   saltare   con   le   babbucce   guarnite   di
campanelli a’ piedi. Destatosi il Principe di soprassalto,
gridò:

— Madre mia! —
E le Fate con Viola fuggirono senza essere vedute,
come erano venute.

La mattina seguente il principe Longone volle tornare
nel giardino dell’Orco, e trovò sulla soglia della casa
dell’orto Viola, che sorrideva malignamente.
E il Principe disse:
— Buon dì, buon dì, Viola!
E Viola con aria di sottile canzonatura:
— Buon dì, figlio del Re: io ne so più di te. —
Allora il Principe ripetè:
— Quante zanzare! —
— Madre mia! – rispose Viola.
— Hai ragione – rispose il Principe – mi do per vinto.

137
Hai dimostrato di saperne veramente più di me, poichè
io non avrei mai sospettato che tua fosse stata la burla
fattami questa notte; ma per dimostrarti che non ti serbo
rancore, ti domando, se vuoi, per isposa.

L’Orco,   dal   giorno   avanti,   aveva   saputo   la   verità
intorno   a   Viola,   e   la   ragione   per   cui   s’era   trovata
nell’orto quella mattina che egli aveva creduto di averla
messa   al   mondo   con   uno   starnuto.   Perciò   rispose   al
Principe che si rivolgesse al vero genitore di Viola.
Potete   pensare   come   il   pover   uomo   accogliesse
questa domanda, che era per lui una vera promessa di
fortuna.

E intanto le invidiose sorelle si rodevano dalla rabbia,
ma   fingevano   di   fare   alla   fidanzata   del   principe
Longone le maggiori e più affettuose carezze.
E così avendo voluto ridurre Viola all’ultima rovina,
si accòrsero di averla sospinta sulla via delle grandezze:
sicchè   dopo   averla   tanto   odiata   e   disprezzata,   erano
costrette a riverirla come Principessa ereditaria!

138
XV.
La Gatta incantata.

Pippo,   per   industria   di   una   gatta   lasciatagli   dal   padre,
doventa un signore; ma addimostrandosi ingrato, si sente
rinfacciare l’ingratitudine sua.
L’ingratitudine   è   come   un   chiodo   rugginoso,   che
penetrato   nell’albero   fiorente   della   cortesia,   lo   fa
seccare;   è   filiggine   che   cade   nella   pentola   di   una
minestra   odorosa,   e   guasta   la   piccola   festa   di   un
desinaretto cordiale di famiglia. 

C’era una volta nella città di Napoli un vecchio di
misera condizione, il quale aveva addosso tutti i mali
che   possono   tormentare   un   pover   uomo.   Il   vecchio,
giunto   agli   estremi   della   vita,   chiamò   Oraziuccio   e
Pippo, suoi figliuoli, e disse loro:
— Già sono stato citato a pagare il mio debito alla
natura; ma credetemi, se siete cristiani, che io avrei gran
piacere di morire, se non mi addolorasse il pensiero che
vi lascio poveri in canna, come io sono sempre stato.
Tuttavia, prima di tirare l’ultimo fiato voglio darvi tutto
quello   che   ho:   tu,   Oraziuccio,   prenditi   lo   staccio   col
quale potrai cercare di guadagnarti il pane; e tu, Pippo,
che sei il secondogenito, piglia la gatta. E ricordatevi di

139
vostro padre. —

Così dicendo dette in un pianto dirotto, e poco dopo
spirò senza dir altro.

Oraziuccio,   avendo   ottenuto   di   far   seppellire   per
carità il padre, se n’andò per il mondo col suo staccio,
col quale andava cercando di qua e di là, tanto che più
stacciava e più guadagnava.
Ma Pippo, prendendosi la gatta, andava dicendo:
— Guarda che bella eredità mi ha lasciata mio padre!
Io che non ho da campare per me, dovrò fare le spese
per due! Oh, che trista eredità, che trista eredità! —
Ma la Gatta che sentì questo lamento, gli rispose:
—   Tu   ti   lagni   del   troppo,   e   hai   più   fortuna   che
giudizio; perchè io sono buona di farti ricco, se mi ci
metto! —

Pippo,   sentendo   così   parlare   la   Gatta,   la   ringraziò
lisciandole   per   tre   o   quattro   volte   la   schiena,   e   si
raccomandò   caldamente   perchè   provvedesse   al   più
presto alla sua miseria.
La Gatta, mossa a pietà, non appena il sole spuntava
sull’orizzonte,   se   n’andava   al   mare   o   al   mercato   del
pesce, e addentando qualche bel cefalo fresco e grande o
una triglia odorosa, se ne correva al palazzo reale e si
presentava al Re, dicendo:

— Il barone di Gagliuso, schiavo di Vostra Altezza,
Le  manda   questo  pesce  con  riverenza  e  dice:  A gran
signore, piccolo presente. —
Il Re, con volto lieto e benigno, rispose la prima volta

alla Gatta:
140

— Porta a questo signore, che non conosco, i miei
ringraziamenti. —

Qualche   altra   volta   la   Gatta   andava   dove   erano   i
cacciatori, e rubato qualche bel pezzo di caccia, faceva
altrettanto,   e   il   Re   sempre   rispondeva   con   la   stessa
bontà; e tante volte ripetè la cosa, che una mattina il Re
disse alla Gatta:
—   Io   sono   così   obbligato   alla   cortesia   di   questo
signore   di   Gagliuso,   che   desidero   conoscerlo   per
rendergli cortesia per cortesia. —

Rispose la Gatta:
— Il desiderio del barone di Gagliuso è di mettere la
141

vita e il sangue in servizio della Vostra Sacra Corona, e
domattina,   senz’altro,   egli   verrà   a   palazzo   a   fare
omaggio a Vostra Altezza. —
Ma la mattina dopo si presentò la Gatta al Re e gli

disse:
— Sire, il Barone si manda a scusare, se non viene,
perchè   la   notte   passata   gli   sono   fuggiti   di   casa   certi
camerieri portando via la sua  ricca  guardaroba, senza
lasciargli nemmeno una camicia. —

Il   Re,   udito   il   fatto,   comandò   che   dalla   sua
guardaroba   fossero   presi   vestiti   e   biancheria   e
consegnati alla Gatta.
Non erano passate due ore, e il barone di Gagliuso,
che   era   il   povero   Pippo,   vestito   con   sfarzo   regale,   si
presentò   a   palazzo,   dove   ebbe   dal   Re   oneste   e   liete
accoglienze.   Il   Re   lo   invitò   a   pranzo   e   gli   offrì   un
banchetto da strasecolare.

E   intanto   che   banchettava,   Gagliuso   tratto   tratto   si
volgeva alla Gatta e le diceva:

— Micia mia, chi sa che cosa succederà nella nostra
assenza a quei quattro stracci! —

La Gatta rispondeva:
— Zitto, non fiatare di quelle tue miserie. —
E poichè il Re, messo in curiosità, domandava di che
parlassero,   la   Gatta   rispose   che   il   signor   di   Gagliuso
desiderava di mangiare un mandarino.
Il   Re   mandò   subito   in   giardino   a   prendere   un   bel
canestro delle frutte domandate. Ma Gagliuso ritornò di
lì a poco a rifare la stessa musica lamentosa di quello

142
che poteva succedere nella loro assenza ai loro miseri
cenci;   onde   la   Gatta   fu   costretta   a   cercare   un   nuovo
pretesto, per dissimulare la piccolezza d’animo del suo
padrone.

Finito il pranzo e accomiatato Gagliuso, il Re volle
che la Gatta restasse con lui, e la Gatta non smise mai di
portare   a   cielo   il   valore,   l’ingegno,   il   giudizio   di
Gagliuso e soprattutto la sua grande ricchezza di terre,
che   si   trovavano   nella   Campagna   Romana   e   in
Lombardia.   E   senza   mostrare   di   badarci,   la   Gatta
aggiungeva   così   come   a   caso,   che   Gagliuso   avrebbe
meritato d’imparentarsi con un Re di corona.
— Ma quanto mai possiede il tuo padrone? – chiese il

Re.
Rispose la Gatta che non si poteva tener conto dei
mobili, degli stabili e delle suppellettili di quest’uomo,
ricco sfondolato, il quale non aveva potuto saper mai
quello che possedeva.

E la Gatta, maliziosa, faceva un risolino beffardo nel
dire queste ultime parole di doppio senso.

—   Basta;   –   aggiunse   –   quando   la   Sacra   Corona
volesse   informarsi,   non   avrebbe   da   far   altro   che
mandare gente con lei fuori del regno, che le avrebbe
fatto conoscere come non c’era al mondo ricchezza, che
potesse rassomigliare a quella del suo padrone.
Il   Re,   chiamati   alcuni   suoi   fidi,   comandò   loro   di
andare insieme con la Gatta: ma questa, appena fuori dei
confini   del   regno,   col   pretesto   di   precederli   per
apparecchiar   loro   qualche   rinfresco,   correva   avanti,   e

143
quante   greggi   di   pecore,   quante   mandre   di   vacche,
quante razze di cavalli incontrava, diceva ai pastori e
guardiani:

— Amici miei, se non state in cervello, vi succede
male. Una mano di banditi si avvicina per mettere tutto
a ferro e fuoco. Perciò, se volete salvare voi e le cose
vostre dallo sterminio, dite che tutto è roba del signor
barone di Gagliuso, che allora nessuno vi toccherà un
capello. —
E la stessa cosa la Gatta ripeteva per le fattorie e per
le case dei contadini; sicchè, dovunque arrivava la gente
del Re, sentiva sempre la stessa musica.

—   Del   barone   di   Gagliuso,   del   barone   di
Gagliuso! —

Tutto era del barone di Gagliuso! Alla fine, stanchi di
domandare   più   oltre,   gli   uomini   del   Re   tornarono
indietro,   e   gli   riferirono   quello   che   avevan   visto   e
sentito, dicendo meraviglie della ricchezza del signor di
Gagliuso.
Udito ciò, il Re promise alla Gatta un bel regalo se le
veniva fatto di condurre a termine il matrimonio della
sua figliuola con questo signor di Gagliuso. E la Gatta
naturalmente   non   ebbe   a   trovare   nessuna   difficoltà,
sicchè il Gagliuso ebbe una grossa dote e la Principessa
in moglie, e, dopo un mese di feste, dicendo che voleva
condurre   la   sposa   nelle   sue   terre,   accompagnato
regalmente sino ai confini, partì insieme con la moglie
per la Lombardia, dove per consiglio della Gatta aveva
comprato   tante   terre   e   signorie,   che   era   diventato   un

144
vero barone.

Allora   Gagliuso   vedendosi   ricco   e   assicurato
ringraziò la Gatta, dicendo che da lei riconosceva la vita
e la sua grandezza, e che perciò ella era padrona di tutto.
Poi aggiunse:
— Di qui a cento anni, quando non sarai più a questo
mondo,   ti   farò   imbalsamare   e   ti   metterò   dentro   una
gabbia d’oro, e ti terrò nella mia camera, per ricordarmi
sempre dei tuoi beneficii. —

La Gatta, messa in sospetto da tutta questa effusione
di affetto, di lì a tre giorni si finse morta, stendendosi
quant’era lunga nel giardino. La prima a vederla fu la
moglie di Gagliuso, la quale si messe a gridare:
— Oh, marito mio, che disgrazia, che disgrazia! La

Gatta è morta. —
— Meglio lei che noi, – rispose Gagliuso.
— Che ne faremo ora? – replicò la moglie.
— La faremo prendere delicatamente per una zampa

e buttare fuori del giardino. —
La   Gatta,   sentendo   queste   parole,   balzò   come   se

avesse ricevuta una frustata, e disse:
— Questa è la tua gratitudine, straccione, a cui ho
dato una fortuna di Principe? Questa era la gabbia d’oro
e il resto? —

Invano il Gagliuso tentò di rabbonirla, domandandole
perdono   umilmente;   la   Gatta   non   volle   sentire   le   sue
scuse,   e   prese   la   via   della   campagna   senza   voler   più
ascoltare il padrone. E correndo andava mugolando fra
sè:
145

Dicea mio padre, che era un savio gatto:
Dio ti guardi dal povero rifatto!
146

XVI.
Il Principe serpente
Un   Re   dà  in   moglie   la   sua   figliuola   a   un   serpe;   dipoi
conosciuto che il serpe era un bellissimo giovane, brucia la
spoglia; ma il giovane cercando di fuggire  a ogni  modo,
rompe un’invetriata e si ferisce tanto gravemente, che non
c’è per lui alcun rimedio. Allora la figliuola del Re si mette
ad   andare   attorno;   e   tanto   gira,   che   trova   alla   fine   il
rimedio, e per mezzo suo l’ammalato guarisce e viene poi
riconosciuto per figlio di Re.

La curiosità indiscreta sovente è causa di mali grandi,
come   accadde   al   Re   di   Starzalonga,   che   per   la   sua
curiosità mise in grave pericolo la vita del genero e fece
versare tante lacrime alla figliuola.
C’era  una  volta  una  villana,  la  quale  desiderava   di
avere un figliuolo, più che il leticante non s’auguri di
ottenere la sentenza favorevole; ma aveva ormai perduto
ogni   speranza   di   vedere   esaudito   il   suo   desiderio,
quando un giorno il marito, tornando dalla montagna, le
portò a casa un piccolo serpe, che aveva trovato tra le
frasche.

Saputella, così si chiamava la villana, veduto il serpe,
incominciò a sospirare:

— Anche i serpenti hanno i figliuoli, io no. —
147

Rispose il serpentello:
— Se non potete avere figliuoli, perchè non prendete
me, che vi vorrò bene come a una vera mamma? —

Saputella, sulle prime, udendo parlare un serpe, ebbe
a spiritare; ma fatto animo, disse:

— Io mi contento di accettare per l’amorevolezza che
hai messa nella tua preghiera, e ti terrò, come tu chiedi,
per figliuolo. —
E assegnato al serpe per culla un buco nel muro della
casa, gl’incominciò a dare da mangiare di tutto quello
che aveva, con la più grande affezione.

E crescendo  di  giorno  in  giorno,  il  serpe,  come  fu
cresciuto   abbastanza,   un   dì   chiamò   il   contadino   e   gli
disse:
— O babbo, io voglio prender moglie. —
— Sta bene; cercheremo una signora serpentessa, che

voglia aggradire la tua proposta.... —
— Che serpente e serpentessa! – esclamò il serpe – io
voglio sposare la figliuola del Re; perciò va’ subito dal
Re, e domandagli la sua figliuola in matrimonio per un
serpe. —

Il villano Colamatteo, che era un buon pastricciano,
se ne andò semplicemente al Re, e gli riferì le parole del
serpe, dicendo:
— Ambasciator non porta pena. Ora sappi, Re mio
caro, che un serpente vuole la tua figliuola per moglie, e
io,   come   ortolano,   sono   venuto   a   dirti   che   questo
sarebbe   appunto  come   innestare   un  gelsomino  in  una
punta d’aglio! —

148
Il   Re,   che   conobbe   la   semplicità   del   contadino   da

queste parole, rispose per burlarsi di lui:
— Va’, e di’ a questo serpe, che se mi farà diventare
tutti d’oro i frutti del mio giardino io non gli negherò la
mia figliuola. —

E accommiatò con una grande risata Colamatteo.
Il   villano   portò   la   risposta   del   Re   al   serpente,   e   il
serpente disse al suo padre adottivo:

— Va’ e raduna tutti i nòccioli di frutta che ti riuscirà
di  trovare   nella   città,  e   seminali   per  il  parco   reale,   e
vedrai le perle infilate col giunco. —
Colamatteo,   che   era   tagliato   alla   grossa,   appena   il
sole   col   fascio   di   ginestre   d’oro   dei   suoi   raggi   ebbe
spazzato   l’immondizia   delle   ombre   nere   dai   campi
rugiadosi dell’alba, andò di piazza in piazza radunando
in un suo canestro tutti i nòccioli che trovò di pèsche, di
albicocche,   di   susine,   e   tutti   i   semi   di   zucca   che   gli
riuscì di mettere insieme per via. Poi, entrato nel parco
reale, incominciò a seminar tutta quella roba, che subito
prese   a   germogliare,   si   alzò,   si   allungò   in   steli,   in
tronchi, mettendo a un medesimo tempo rami, fiori e
frutti, tutti d’oro lampante.

Vedendo tal cosa, il Re fu per impazzare dal piacere.
Ma essendo stato mandato poi Colamatteo a ricordargli
la promessa fatta al serpe, il Re rispose:
— Adagio. Se il serpe vuole mia figlia per moglie,
deve prima mutare in pietre preziose i muri del palazzo,
e il suolo del parco. —

Riferita   la   condizione   al   serpe,   il   serpe   rispose   a
149

Colamatteo:
— Domattina va’ in giro e raccògli tutti i cocci che ti
accade   di   trovare   per   terra,   chè   anche   da   questo   lato
riusciremo a contentare il Re. —

E il mattino Colamatteo, preso un gran corbello sotto
il   braccio,   vi   andò   mettendo   dentro   quanti   cocci   gli
veniva   fatto   di   trovare;   e   poichè   il   corbello   ne   fu
riempito, andò al parco e buttò ogni cosa come gli aveva
comandato il serpe.
In   un   batter   d’occhio   si   vede   il   parco   selciato   di
smeraldi e i muri intonacati di rubini e diamanti, e perle
e   calcedonie   e   ametiste   da   ogni   lato   scintillavano,   e
obbligavano gli occhi a chiudersi precipitosamente.

Il   Re   rimase   di   stucco   a   questa   trasformazione;   e
quando Colamatteo tornò a chiedere l’adempimento dei
patti, il Re fu costretto a chiamare la figliuola e dirle:
—   Giannonia   mia,   io   per   dileggiare   un   tale   che   ti
voleva   in   moglie   ho   domandato   cose   impossibili;   ma
l’impossibile   è   stato   fatto,   e   ora   io   sono   costretto   a
mantener la fede giurata; perciò ti prego, figliuola mia
benedetta, di non opporti, e di contentarti di ciò che il
cielo ti ha destinato. —

— Io farò quello che tu vuoi, – rispose la principessa
Giannonia; e il Re allora diede a Colamatteo licenza di
far venire il serpe a Corte.
E il serpe non si fece aspettare, ma se ne venne a
Corte   sopra   un   carro   tutto   d’oro,   tirato   da   quattro
elefanti d’oro. Ma dovunque passava, la gente fuggiva,
atterrita   di   vedere   un   serpente   così   mostruoso   e

150
spaventoso   passeggiare   comodamente   per   le   vie   della
città. E arrivato a palazzo, scapparono tutti i cortigiani e
non   rimasero   fermi   nemmeno   i   guatteri   nelle   cucine
reali. E il Re e la Regina si nascosero lacrimando in una
camera.

Solo Giannonia rimase salda, quantunque il padre e la
madre gridassero:

— Fuggi, Giannonia; salvati finchè sei in tempo. —
Ed ella, senza moversi di una linea, rispondeva:
— Perchè devo fuggire, se arriva il mio sposo? —
Ed entrato il serpe a palazzo e veduto Giannonia, con
un colpo della coda la strinse alla vita e le avvicinò la
lingua al volto per lambirla.
151

Giannonia non si mosse, mentre il padre e la madre,
guardando la scena dal buco di una serratura, basivano
per lo spavento.
Allora   il   serpe,   trascinando   seco   Giannonia,   la
condusse   in   una   stanza   più   remota   e   ivi   in   un   batter
d’occhio lasciando l’involucro di serpente, si trasformò
in un bellissimo giovine con occhi ammaliatori e il capo
tutto coperto di riccioli d’oro.

Il Re intanto diceva alla Regina:
— Povera figliuola nostra! Povera Giannonia! —
E per l’ansia si era avvicinato alla porta della stanza,
dove   s’erano   ridotti   il   serpe   e   Giannonia,   e   infatti
guardava per il buco della serratura. Ma che! Il serpe era
152

diventato un bellissimo giovanotto e la spoglia giaceva
per terra. Allora il Re, dando un urto alla porta entrò
nella stanza e, presa la spoglia la buttò sul fuoco, che la
bruciò tutta.
Il giovine gridò:
— Sono rovinato! —
E   trasformandosi   in   una   colomba,   e   battendo   per
fuggire   sulla   invetriata   della   finestra,   tanto   fece   che
ruppe il vetro, ma si conciò malamente anche il capo.

Giannonia, che si vide a un tempo contenta e misera,
felice e sventurata, stracciandosi i capelli e la faccia, si
lamentava del padre e della madre, accusandoli del suo
dolore.
E   mentre   ella   si   lamentava,   finalmente   discese   la
notte ad accendere le sue mille faci. Allora Giannonia
prese dallo scrigno tutte le sue gioie, e se la svignò per
una porta segreta, col pensiero di far tanto da ritrovare
la sua felicità perduta.

Uscita fuori dalla città, guidata dai raggi della luna,
trovò una volpe, la quale domandò alla Principessa se
mai   le   occorresse   compagnia.   E   Giannonia   rispose
accettando e ringraziando, poichè non era troppo pratica
del paese. E così camminando, arrivarono a un bosco,
dove l’ombra era folta, e quivi la volpe e la Principessa
si   ridussero   presso   una   fonte   fresca   a   riposare,   e   si
addormentarono nè si destarono, finchè il sole non diede
loro il segnale della partenza.
E mentre si avviavano, Giannonia si mise ad ascoltare
il cinguettìo dolce e lieto degli augelli. Allora la volpe

153
accortasene disse:

— Ben altro piacere sentiresti, se intendessi quello
che   dicono,   come   lo   intendo   io!   –   A  queste   parole
Giannonia, mossa a curiosità, pregò la volpe a spiegarle
ciò che aveva sentito dal linguaggio degli augelli. Ma la
volpe si fece pregare un buon pezzo, poi disse:
— Gli uccelli stavano ora raccontando la storia di un
figliuolo di  Re,  il quale  per vendetta  di una  Fata era
stato cambiato in serpe per sette anni, e che ora, essendo
quasi al termine della sua metamorfosi, per colpa di un
altro nemico è ridotto a tal punto, che poca speranza più
resta di salvarlo. —

Giannonia, che sentì parlare della sua storia domandò
di   chi   era   figliuolo   il   Principe-serpente,   e   la   volpe
rispose:
— Del Re di Vallegrande – dicono gli augelli. —
— E gli uccelli parlano del rimedio per quel povero

principe? —
— Dicono che per chiudere le sue ferite ci vorrebbe il

sangue loro. —
Giannonia a queste parole s’inginocchiò davanti alla
volpe, perchè uccidesse gli augelli; avrebbero poi diviso
da   buone   amiche   il   guadagno   della   guarigione   del
Principe. E infatti la sera la volpe salì sugli alberi dove
gli uccelli riposavano, e ne fece una strage. E riempito
un   fiaschetto   del   sangue   degli   augelli,   Giannonia   si
liberò dalla volpe con buone parole, e corse difilato al
palazzo del Re di Vallegrande, dove fece sapere che era
venuta per guarire il Principe.

154
E   qui   è   inutile   prolungare   il   racconto,   poichè
Giannonia,   salvato   il   Principe   da   morte,   ed   essendo
compiuto  il  termine  dei  sette   anni  in  cui  egli doveva
rimanere   in   sembianza   di   serpente,   le   nozze   furono
compiute   con   grande   sfarzo,   e   giova   credere   che   vi
fossero   invitati   anche   Colamatteo   e   Saputella,
quantunque, a dire il vero, la storia non parli più di loro,
che   pure   avevano   tenuto  per  tanto   tempo  il   Principe-
serpente come figliuolo.

155
XVII.
La colomba.

Un   Principe   per   imprecazione   di   una   vecchia   corre   gran
travaglio, il quale diventa più grave per la maledizione di
un’Orca,   ma   fortunatamente   sopraggiunge   la   figliuola
dell’Orca stessa, e i pericoli sono superati.
Chi nasce in alto non deve far cose basse; e però non
è meraviglia, se i più grandi sieno puniti dei loro errori
più   gravemente   che   non   gli   umili,   e   il   Cielo   manda
spesso   a   staia   i   suoi   gastighi   a   quelli,   che   avrebbero
dovuto dare esempio di maggiori e più luminose virtù.

C’era una volta a otto miglia da Napoli un bosco di
fichi e di pioppi così folto, che era impossibile ai raggi
del   sole   di   penetrarvi;   e   nel   bosco   c’era   una   casetta
rovinata, nella quale miseramente abitava una vecchia,
la   quale   era   tanto   scarsa   di   denti   quanto   provveduta
d’anni, e tanto rugosa, gobba, e deforme, quanto povera
in   canna.   Perciò   andava   per   le   capanne   dei   dintorni
accattando; ma spesso le capitava di tornare a casa a
mani vuote. Pure, in una stagione di grande abbondanza,
le   riuscì   di   mettere   insieme   dopo   lunghi   giri   tanti
fagiuoli,   da   farne   una   buona   scorpacciata;   sicchè
riempitane  una   pignatta,  la   messe  sul  davanzale   della
156

finestra, e uscì a procurarsi delle legna per cuocerli alla
meglio. Ma intanto che andava e tornava, passò a caso
da   quella   parte   Nardaniello,   il   figliuolo   del   Re,   che
andava   a   caccia;   il   quale,   veduta   la   pignatta   sulla
finestra, pensò di fare un bel colpo, e propose al suo
seguito di provare a chi cogliesse la pignatta con una
sassata.   Così   cominciarono   tutti   a   tirare,   e   non   erano
arrivati ancora al quarto o quinto colpo, che al Principe
riuscì di dar nel segno spezzando la pignatta. Non era
appena partito il Principe col suo seguito, che tornò la
vecchia e trovò la pentola rotta e i fagiuoli sparsi qua e
là per la terra. La vecchia, inacerbita dal fatto che per lei
era una vera disgrazia, incominciò a imprecare contro il
villano   maleducato   che   le   aveva   tolto   la   sua   misera
minestra,   scagliando   contro   di   lui   ogni   maniera   di
vituperii   e   di   atroci   ingiurie,   fino   a   imprecare   che
l’autore del suo danno dovesse invaghirsi della figliuola
di un’Orca, la quale poi lo facesse soffrire in mille modi
e   per   la   fame   e   per   la   sete,   in   espiazione   di   quella
pentola   di   fagiuoli   che   egli   aveva   rotto   sulla   finestra
della povera casa nel bosco.
Il   Principe   non   si   era   ancora   molto   dilungato,   e   si
trovava sempre nel folto della selva, quando vide una
bellissima   giovanetta   che   si   andava   baloccando   per
quella   solitudine   in   cerca   di   chiocciole.   Il   Principe
rimase trasecolato dalla bellezza della fanciulla e questa,
che   si   chiamava   Filadoro,   si   mise   a   guardare   con
curiosità il bel cavaliere, che era venuto nel bosco.

E   allora   il   Principe,   che   sapeva   molto   bene   il
157

linguaggio galante della Corte, incominciò a dire:
—   Da   qual   prato   è   mai   sbocciato   questo   fiore   di
bellezza?   Da   qual   cielo   è   piovuta   questa   rugiada   di
grazia?   Da   quale   miniera   è   stato   tratto   così   prezioso
tesoro?   Selve   felici,   fortunati   boschi   abitati   da   tanta
magnificenza, illuminati da questa luce, da voi non si
può certo tagliare un ramo, che possa poi servire a far
assi per le forche, oppure bastoni da granata, o per altro
uso vile; selve e boschi felicissimi, in voi si deve trovare
il  legno,   col  quale   si   fanno   le  porte   del  tempio  della
bellezza e le travi della casa delle Grazie!

— Vi bacio le mani, signor cavaliere, – gli rispose
con   disinvoltura   Filadoro   –   ma   vi   prego   di   non
continuare questo pitaffio di lodi, perchè io sono donna
che so misurarmi e sono quello che sono, e, o brutta o
bella, graziosa o goffa, io sono tutta ai vostri comandi.
Il Principe, sempre più galante, secondo il costume
delle Corti, baciò la bianca mano di Filadoro, la quale
arrossì tutta per la vergogna.

Ma in questa misera vita non c’è vino di contentezza
senza feccia di disgusto, che mentre si tratteneva così
amichevolmente con Filadoro, eccoti all’improvviso sua
madre,   che   era   un’Orca   così   brutta,   che   metteva
spavento a guardarla. Aveva i capelli arruffati come un
fascio di ortiche, la fronte di pietra, su cui si affilavano i
coltelli del terrore; gli occhi erano comete, che facevano
fantasticare di prossime sventure; e tutta la sua figura
era uno sgomento per chi si fermava a contemplare le
zanne porcine della bocca spropositata, da cui colavano
158

bave   disgustose:   insomma....   era   un   orrore.   Certo   il
Principe   doveva   avere   sotto   il   giubbone   qualche
talismano, se non spiritò addirittura vedendo l’Orca, la
quale lo prese per il collo. Egli cercò di metter mano
alla spada e di chiamare i cortigiani del suo seguito; ma
rimase   come   incantato   dalla   paura,   come   una   pecora
quando ha veduto il lupo e non può muoversi più nè
belare.   Di   modo   che   fu   trascinato,   come   asino   a
cavezza, alla casa dell’Orca, dove arrivata ella gli disse:
—   Attendi   a   lavorare   come   un   asino,   se   non   vuoi
morire scannato come un maiale; e per prima cosa fa’ di
zappare   e   seminare   entro   la   giornata   da   oggi   questo
moggio di terreno. —
E raccomandato alla figliuola di badare alle faccende
di casa, l’Orca aggiunse la minaccia al Principe, che se
egli non avesse finito per la sera il lavoro assegnatogli,
lo avrebbe divorato: poi se ne andò a far conversazione
con gli altri orchi suoi amici, che si trovavano nel bosco.
Nardaniello   che   si   vide   ridotto   a   così   mal   partito,
incominciò a piangere maledicendo la sua fortuna, che
l’aveva condotto a questo frangente. Ma Filadoro d’altra
parte prese a consolarlo, dicendogli che stesse di buon
animo, chè ella avrebbe dato magari il suo sangue per
aiutarlo.

Rispose il Principe:
— Non mi dispiace tanto l’essere disceso da cavallo o
peggio di asino, di aver cambiato il palazzo reale con
questa   catapecchia,   i   sontuosi   banchetti   con   un   nero
tozzo di pane, la condizione di padrone di mille servi
159

con   questa   schiavitù,   lo   scettro   con   la   zappa,   quanto
sono atterrito dal lavoro che tua madre mi ha assegnato,
e   dalle   minacce   che   mi   ha   fatto.   E   tua   madre   mi
mangierà e io perderò la vita. —
E   il   Principe   singhiozzava   piangendo   dirottamente;
ma Filadoro rasciugandogli le lacrime, gli fece animo
dicendogli:

— Non sarà necessario che tu lavori; poichè se tu non
lo   sai,   io   sono   fatata,   e   posso   quando   voglio
agghiacciare l’acqua e oscurare il sole. Sta’ dunque di
buon   animo,   che   stasera   mia   madre   troverà   seminato
tutto   il   terreno,   senza   che   tu   abbia   preso   la   zappa   in
mano. —
Nardaniello ciò udendo, rispose:
— Se tu sei fatata, o bellezza del mondo, perchè non
fuggiamo di qua, chè io ti condurrò al palazzo reale e ti
farò Regina? —

— In questo momento le stelle non sono propizie; –
rispose Filadoro – ma appena che potremo, farò come tu
dici. —
Tra questi e altri dolci ragionamenti passò il giorno, e

l’Orca chiamò la figliuola dalla strada, dicendo:
— Filadoro, getta i tuoi capelli. —
La   casa   era   senza   scala:   l’Orca   soleva   rientrare   in
casa   attaccandosi   ai   capelli,   che   la   figliuola   aveva
maravigliosamente belli e lunghi.

Filadoro si spettinò in un attimo, e obbedendo alla
madre, fece subito scala d’oro a un core di ferro, come
quello che aveva l’Orca, la quale, appena arrivata, corse
160

all’orto,  e  trovatolo  acconcio  come  aveva  comandato,
rimase   di   stucco,   sembrandole   impossibile   che   un
giovine delicato avesse potuto fare il lavoro di due bovi;
ma non si fu così tosto levato il sole la mattina seguente,
che l’Orca ordinò a Nardaniello di spaccar tante legna,
quanto   avrebbero   potuto   spaccarne   dieci   forti   villani
lavorando tutta una giornata. Se la sera non trovava il
lavoro finito, l’avrebbe battuto come lardo e ci avrebbe
cenato al suo ritorno. Ciò detto l’Orca uscì. Il misero
Principe sentita l’intimazione del novello decreto, ebbe
a   morire   di   abbattimento,   e   Filadoro,   vedendolo   così
avvilito, esclamò:
—   Come   sei   pauroso,   che   Dio   ti   dia   bene,   che   tu

finirai con l’aver paura dell’ombra tua. —
— E che? ti pare cosa da prendere a gabbo, – rispose
Nardaniello – dover fare il lavoro di dieci spaccalegna, e
nel caso che non venga fatto, saper di sicuro di essere io
pure spaccato da tua madre, che ha una gran voglia di
far di me un boccone? —

— Non dubitare, – replicò Filadoro – che senza darti
nessun fastidio, le legna si troveranno spaccate; ma non
spaccare a me l’anima coi tuoi lamenti. —
E come il sole andò sotto, eccoti di nuovo la vecchia
Orca, che chiamò Filadoro alla finestra, e Filadoro gli
prestò i suoi bellissimi capelli, per i quali, arrampicatasi
l’Orca, andò subito a vedere se le legna erano spacate; e
trovato tutto in ordine come aveva comandato, venne in
sospetto che la figliuola non entrasse per qualche cosa
in questo nuovo scacco matto. E il terzo giorno, per fare

161
la terza prova, disse al principe di vuotare una cisterna
di mille botti di acqua, perchè voleva ripulirla tutta e poi
riempirla di nuovo; altrimenti la sera si apparecchiasse a
morire, poichè ella aveva una gran voglia di fare con lui
una buona cenetta.

Nardaniello   cominciò   di   nuovo   a   lamentarsi;   e
Filadoro, sentendo che i lamenti andavano sempre più
incalzando e che la vecchia abusava indiscretamente di
quel povero giovane:
—   Chétati!   –   esclamò   –   chè   essendo   passato   il
momento   che   l’arte   mia   magica   era   combattuta   dalle
stelle, prima che il sole abbia detto arrivederci alla terra,
noi diremo addio a questa casa. E verrò teco, e ti seguirò
dappertutto o viva o morta. —

Il   Principe   fece   grande   allegrezza   per   questa
risoluzione di Filadoro dicendole:

— Tu sei la bussola di questa barca travagliata, tu sei
il puntello delle mie speranze pronte a crollare. —

Ora,   essendo   già   vicina   la   sera,   Filadoro,   fatto   un
pertugio sotto il muro dell’orto, guidò Nardaniello per
un vasto condotto, che metteva nella campagna, e quivi
si avviarono alla vòlta di Napoli.
Ma come furono arrivati alla Grotta di Pozzuoli, disse

Nardaniello a Filadoro:
— Amica mia, come farai a venire a piedi sino al mio
palazzo   e   vestita   a   quel   modo?   Perciò   aspettami   in
questa   taverna,   chè   io   tornerò   subito   a   prenderti   con
cavalli, carrozze, vesti e gioielli. —

Così restando Filadoro, egli si avviò verso Napoli.
162

Intanto era tornata l’Orca, e avendo chiamato al solito
Filadoro,   nè   sentendosi   da   lei   rispondere,   nonchè
vedendo   discendere   dalla  finestra  le   sue   trecce   d’oro,
presa da un grande sospetto, corse al bosco, e tagliata
una lunga e grossa pertica l’appoggiò alla finestra e salì
in casa.
Ma invano la percorse tutta, cercando dentro e fuori,
su e giù: Filadoro e il giovane forestiero non c’erano
più.   Onde   l’Orca   incominciò   a   strapparsi   i   capelli,
imprecando alla figliuola e al Principe, e implorando dal
cielo che questo, al primo bacio ricevuto dalla madre, si
scordasse di Filadoro.

Ma   lasciamo   la   vecchia   a   recitare   i   suoi   scongiuri
diabolici, e torniamo al Principe, che giunto al palazzo,
dove tutti lo credevano morto, mise a rumore tutta la
corte. E salendo per correre dai suoi genitori, a mezza
scala incontrò la madre, che lo abbracciava e lo baciava
dicendogli:
— Figlio mio, gioia mia, pupilla degli occhi miei, e
dove sei stato tanto tempo, e hai tardato tanto, che noi
per l’angoscia siamo stati tutti per morire? —

Ma   la   madre   l’aveva   baciato   e   il   Principe   aveva
dimenticato tutto, sì che non sapeva che rispondere, e la
Regina, senza insistere, esclamò:
— La caccia! Tutto il male viene di là! Bisogna che
tu   lasci   questo   pericoloso   divertimento,   e   per   fartelo
lasciare, ho pensato di darti moglie; così forse, per non
lasciare  la tua  sposa, rinunzierai ad  andare in  giro  di
notte e di giorno per i boschi.

163
— Sia pure, madre mia, – rispose il Principe – eccomi
sempre   pronto   a   fare   tutto   quello   che   i   miei   genitori
vorranno. —

—   Così   fanno   i   figliuoli   obbedienti   –   aggiunse   la
Regina.

E in tre o quattro giorni tutto fu ordinato, poichè in
quel tempo si trovava in città una Principessa greca, che
fu stimata degna di diventare la consorte dell’erede del
trono.   Furono   perciò   apparecchiate   grandi   feste   e
banchetti.
In questo mentre, vedendo Filadoro che  il Principe
tardava troppo, e fischiandole non so come gli orecchi
di questa grande solennità che si preparava, si fece dare
dal   taverniere   degli   abiti   maschili   e   se   ne   venne   alla
Corte,   dove   i   cuochi   del   Re,   per   il   gran   da   fare   che
avevano, la presero volentieri per guattero. Era il giorno

164
delle  nozze,  e   il  sole  sorgeva   più   splendido   che   mai.
Giunse   la   sposa   preceduta   da   musica   di   cornette   e
cennamelle, e subito incominciò il convito. Fioccavano
le   vivande   scelte,   e   i   convitati   largamente   se   ne
rimpinzavano, quando lo scalco incominciò a tagliare un
pasticcio   dolce,   che   aveva   fatto   Filadoro   con   le   sue
mani.   E   mentre   lo   scalco   tagliava,   dal   pasticcio   uscì
fuori una colomba così bella, che gl’invitati lasciarono
di mangiare per ammirarla.

La colomba andando vicino al Principe, gli disse:
— Hai dunque mangiato cervella di gatto, che ti sei
dimenticato di Filadoro? Così ti sono usciti di mente i
servigj   ricevuti,   o   ingrato?   Così   paghi   i   beneficj
ricevuti?   Chi   ti   ha   levato   dagli   artigli   dell’Orca?   È
questa la mercè che dài a quella sfortunata? —
Dette queste parole, la colomba fuggì per la finestra e

scomparve agli occhi di tutti.
Il Principe rimase un pezzo muto; poi domandando
come era capitata in casa quella colomba, seppe dallo
scalco che si era trovata nel pasticcio fatto da un servo
della cucina preso per quei giorni. Allora fu comandato
di far venire il guattero, e Filadoro entrando si buttò ai
piedi di Nardaniello piangendo dirottamente. Il Principe
la   fece   alzare   e   domandando   la   madre   che   cosa
significava   quella   scena,   Nardaniello,   a   cui   era
improvvisamente   ritornata   la   memoria   perduta   per
incantamento, narrò tutta la storia delle sue sventure e
dell’aiuto   grande   che   gli   aveva   dato   Filadoro,   a   cui
doveva la vita e a cui aveva promesso le nozze, che ora

165
per qualche strano malefizio si trovava a celebrare con
un’altra donna.

La madre, che amava sopra ogni cosa il suo figliuolo,
convenne che Nardaniello dovesse sposare Filadoro, e la
principessa   greca   dovesse   essere   riaccompagnata   con
gran pompa nella sua patria.
Filadoro,   vestita   da   principessa,   prese   il   suo   posto
accanto a Nardaniello. E intanto incominciarono i balli,
che durarono fino a sera. Ma essendo già la terra coperta
a lutto per la scomparsa del sole, ecco per le scale un
gran suono di campanelli.

Disse il Principe:
—   Deve   essere   una   mascherata   dei   cavalieri
napoletani, che vengono a festeggiare le mie nozze. —

Ma non aveva finito di dire queste parole, che si apre
la porta e compare un mostro che non aveva tre palmi
d’altezza ed era largo come una botte, che volgendosi al
Principe disse:
— Sappi, Nardaniello, che io sono l’ombra di quella
vecchia, a cui rompesti la pentola piena di fagiuoli, e
che   per   tal   cagione   sono   morta   di   fame;   e   perciò   in
gastigo ti sono capitate tutte le tue disgrazie, dalle quali
sei   sfuggito,   scampando   anche   dal   pericolo   di
dimenticarle per maledizione dell’Orca. —

Lo   spettro  scomparve,  e   il  Principe  rimase   pallido,
muto; ma la fata Filadoro gli dette animo dicendo:

— Non dubitare, sposo mio, perchè ora hai scontata
la pena del tuo fallo e non devi aver altro timore che
quello di commetterne degli altri. —
166

E le feste continuarono, e gli sposi furono felici, e il
principe   Nardaniello   non   fece   male   più   ad   alcuno,
ricordandosi sempre delle pene sofferte per aver fatto
senza malizia del danno a una povera vecchia.
167

XVIII.
L’Orsa.
Il re di Roccaspra perseguita la figliuola. Questa, per astuzia
di una vecchia, lascia la forma umana e fugge nelle selve
dove la vede un Principe e se ne invaghisce; dopo varii casi
alla fine la sfortunata Principessa ritorna al suo grado.

«A comando amaro non può farsi dolce obbedienza.»
Questo è un vecchio dettato di antica sapienza, ed ogni
giorno   trova   novelle   prove   nei   fatti   più   volgari   della
vita. Chi vuol trovare obbedienza deve comandare cose
giuste;   comandando   cose   ingiuste   si   trova   la
disobbedienza; la   quale  essendo  riprovevole  per  sè,  è
poi causa di altri mali, come lo prova il fatto del re di
Roccaspra e della sua figliuola.
C’era dunque una volta questo re di Roccaspra, che
aveva   per   moglie   la   più   bella   delle   donne   e   molto
l’amava, quando una morte barbara e immatura gliela
tolse, lasciandolo vedovo e con una figliuola. Ma prima
di morire, la Regina disse al re di Roccaspra:

— Ti raccomando la nostra povera figliuola, che ora
ha bisogno di essere amata doppiamente da te; e quando
sarà giunta l’ora di mandarla a marito, fa’ in modo, che
ella non debba allontanarsi dalla reggia nostra, affinchè
168

rimanga sempre padrona, come è nata, del nostro regno
di Roccaspra. —
E il Re promise alla moribonda di fare tutto quello

che ella gli domandava.
E quando Preziosa sua figliuola fu giunta all’età di
prender marito, il re di Roccaspra comandò che fossero
invitati tutti i giovani delle più grandi famiglie del regno
a   presentarsi   a   palazzo,   perchè   tra   loro   si   doveva
scegliere   lo   sposo   della   Principessa   e   il   futuro
successore del regno. Vennero tutti, e il re di Roccaspra
non   badando   ai   meriti   e   alle   qualità   dei   giovani
concorrenti,   trascelse   il   più   dinoccolato   e   sgarbato   di
tutti,   perchè   era   più   nobile   e   più   ricco   degli   altri.
Quando Preziosa vide lo sciocco e sgraziato sposo che il
padre   le   aveva   destinato,   proruppe   in   una   furiosa
invettiva   contro   l’avarizia   e   la   superbia   del   padre,   il
quale   anteponeva   le   ricchezze   e   l’orgoglio   alle
raccomandazioni che gli aveva fatto la madre morendo.
Infuriato il Re le rispose:

— Abbassa la voce, linguacciuta, e risolviti presto a
questo   matrimonio;   altrimenti,   pensa   che   il   maggior
pezzo che resterà di te, sarà un orecchio. —
Preziosa,   udita   questa   minaccia,   si   ritirò   nelle   sue
stanze,   e   piangendo   amaramente   la   sua   sorte,   si
strappava i capelli per la disperazione di dover sposare
quel giovane che, nonostante le sue ricchezze e la sua
nobiltà,   sarebbe   stato   probabilmente   ricusato   anche
dalla figliuola del più misero guattero delle cucine reali:
tanto   era   goffo   e   brutto   a   riguardare.   Mentre   così

169
piangeva, capitò nelle stanze della principessa Preziosa
una vecchia cameriera, la quale era stata una seconda
madre per la giovinetta reale, dopo che per sua sventura
ella aveva perduta la madre vera.

Saputa la causa di quelle lacrime, la cameriera cercò
di confortarla a fare la volontà del genitore: ma come
capì   che   era   veramente   impossibile   (tanto   lo   sposo
destinato a Preziosa era brutto e ripugnante), esclamò:
—   Sta’  di   buon   animo,   figliuola   mia;   a   tutto   c’è
rimedio, fuorchè alla morte. Ora senti: quando tuo padre
viene   con   fiero   cipiglio   a   domandarti   che   cosa   hai
risoluto,   tu   càcciati   questo   fuscello   in   bocca,   perchè
subito  diventerai  un’orsa, e  tuo padre  avrà  paura e  ti
lascerà fuggire. Allora vattene in un bosco, ivi il cielo ti
ha preparato buona ventura dal giorno che tu sei nata. E

170
quando vuoi riprendere le sembianze umane non hai da
fare   altro   che   levarti   di   bocca   il   fuscello,   e   subito
ritornerai donna nelle forme che hai ora.

Venne la sera, e con la sera venne il Re, il quale aveva
invitato   a   una   gran   festa   tutti   i   suoi   vassalli   per
annunziare  le   nozze   che   aveva  stabilite.  Preziosa   non
disse nulla, finse di avere aderito al desiderio del padre,
e nelle quattro o cinque ore, che durarono la festa e il
convito,   ella   non   lasciò   scorgere   il   suo   malcontento;
onde   alla   fine   della   festa   il   re   volendo   annunziare   il
matrimonio della figliuola, chiamò Preziosa accanto a
sè; ma Preziosa  mettendosi il fuscello in bocca, a un
tratto   si   mutò   in   un’orsa   dall’aspetto   terribile,   che
faceva l’atto di andare incontro al Re.
Il Re atterrito sì allontanò, e lasciò che Preziosa se ne
andasse   tranquillamente   fuori   del   palazzo,   avviandosi
alla vòlta di un bosco, dove le tenebre pareva avessero
stabilito   la   loro   dimora.   E   quivi   Preziosa   stette
lungamente   nella   dolce   conversazione   degli   altri
animali, finchè venne in quelle parti il figliuolo del re
d’Acquacorrente. Il Principe, vedendo improvvisamente
l’orsa   terribile,   ebbe   a   spiritare;   ma   accorgendosi   poi
che   questo   spaventoso   animale   gli   veniva   intorno
facendogli carezze e moine, dimenando la coda come
una   cagnolina,   prese   animo,   e   rendendole   carezze   e
chiamandola   coi   nomi   vezzeggiativi   che   si   sogliono
dare agli animali domestici, la guidò al suo palazzo e
ordinò che la governassero con la medesima cura che
avevano per lui e la collocassero dentro al giardino del

171
palazzo   reale,   dove   egli   avrebbe   potuto   vederla   dalla
finestra.

Ora accadde che essendo usciti tutti dal palazzo reale
e rimasto in casa solo il Principe, egli si affacciò alla
finestra per vedere l’orsa e vide invece che Preziosa, per
attendere alla cura della persona, levatosi il fuscello di
bocca, si pettinava le belle trecce d’oro. Trasecolato per
lo stupore, si precipitò per le scale e corse al giardino.
Ma   Preziosa,   essendosi   accorta   della   cosa,   aveva
rimesso   il   fuscello   in   bocca   ed   era   ritornata   orsa
novellamente.
Il Principe arrivò al giardino, e non trovando ciò che
aveva veduto dalla finestra, rimase così malcontento e
contristato,   che   preso   da   una   grande   malinconia,   in
quattro giorni, ammalò gravemente sempre farneticando
dell’orsa.

La   Regina,   che   sentiva   questi   grandi   lamenti,
s’immaginò   che   l’orsa   avesse   maltrattato   il   suo
figliuolo, e dette ordine che fosse uccisa. Ma i servitori,
che erano tutti innamorati della dimestichezza dell’orsa,
la  quale  si  faceva   amare  anche  dalle  pietre   della  via,
avendo compassione di lei, l’accompagnarono al bosco,
riferendo alla Regina che l’avevano uccisa.
La qual cosa venuta agli orecchi del Principe, fece
cose   addirittura   stravaganti   per   il   dolore,   e   avrebbe
voluto mandare a morte i servi che avevano eseguito il
comando della Regina. Questi raccontarono allora come
erano andate veramente le cose, e il Principe, levatosi
dal letto, così come era ammalato, montò a cavallo e

172
tanto cercò e girò, che ritrovò l’orsa e la ricondusse a
palazzo, dove messala non più nel giardino ma in una
bella sala, così le parlò:

— E inutile che tu cerchi di nasconderti dentro questo
travestimento di animale selvaggio. Chi ha mai coperto
di pelli da belva la tua bellezza? chi ha chiuso in uno
scrigno di cuoio il tesoro delle tue grazie? —
Ma tutto era invano, poichè l’orsa non rispondeva e
non mostrava di capire. Il Principe se ne ritornò tutto
malinconico a letto, dove, invano la madre cercava di
penetrare la ragione della sua malinconia, dicendogli:

— Figliuolo mio, che cos’hai tu da desiderare? Tu sei
giovane, tu sei grande, tu sei ricco, tu sei amato: che ti
manca? Parla. —
— Niuna cosa mi può consolare, fuori che la vista
dell’orsa; perciò, se mi volete veder sano, fatela venire
in questa camera e non voglio che nessun altro prenda
cura di me, mi appresti da mangiare, mi rifaccia il letto.
Vedrete che così guarirò subito. —

Alla madre parve uno sproposito enorme che l’orsa
potesse   fare   il   cuoco   e   il   cameriere,   e   dubitò   che   il
figliuolo   non   delirasse;   ma   a   ogni   modo,   per
contentarlo, la fece venire nella camera dell’infermo. E
appena venuta, l’orsa si avvicinò al letto e alzando la
zampa toccò il polso al principe, cosa che fece fremere
di paura la Regina. Dopo il Principe disse all’orsa:
— È vero che tu mi faresti da cucina e mi aiuteresti a

mangiare? —
L’orsa abbassò il capo, mostrando di acconsentire al

173
desiderio   del   Principe.   Per   la   qual   cosa   la   madre
comandò che si portasse nella camera del figliuolo una
gallina,   e   l’orsa   dopo   averla   destramente   spennata,   la
mise a cuocere con tanta perizia, che il Principe, il quale
ricusava   da   qualche   giorno   ogni   alimento,   la   mangiò
tutta. Ancora l’orsa dette a bere al Principe con tanto
garbo,   che   la   Regina   volle   baciarla   in   fronte.   Così
rifocillato, il Principe potè uscire un istante a respirare
aria libera sopra una terrazza, e l’istante bastò all’orsa
per   rifare   il   letto,   scendere   in   giardino,   cogliere   una
manciata di rose e di fiori d’arancio e sparpagliarli sulle
coperte.   Ciò   veduto,   la   Regina   disse   che   quest’orsa
valeva un tesoro, e che il figliuolo aveva un sacco di
ragioni di volerle bene. E allora il Principe, incoraggiato
dall’indulgenza materna, disse:

— Signora madre mia, se non do un bacio all’orsa, io
muoio di languore. —

— Baciala, – disse la Regina, che ormai non aveva
più paura della belva.

E accostando il Principe le labbra al muso dell’orsa,
accadde che il fuscello di paglia le sfuggì dalla bocca, e
rimase tra le braccia del Principe la più bella creatura
del mondo.
Allora   domandò   la   Regina   chi   fosse   mai   quella
fanciulla, e per quali casi si fosse trasformata in orsa; e
Preziosa   raccontò   per   filo   e   per   segno   tutta   la   storia
delle sue disgrazie.

La Regina fu allora la prima a domandare al figliuolo
se si contentava che Preziosa fossegli sposa. È inutile
174

dire   quale   fosse   la   risposta   del   Principe,   e   le   nozze
furono subito celebrate con tutte le feste e pompe, degne
del grado della principessa di Roccaspra e della dignità
dell’erede del trono d’Acquacorrente.
La   colpa   della   disobbedienza   era   espiata,   e   il
compenso alla sventura di Preziosa, meritato dalla sua
rassegnazione.

FINE.