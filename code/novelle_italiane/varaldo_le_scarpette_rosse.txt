I

Fu in questo modo che le scarpette rosse entrarono di 
colpo, ma risolutamente, nella vita di Virgilio Morandi, 
giovane signore senza professione, quantunque dottore 
in legge. Ed anche di alcune altre persone.

Scendeva un giorno, soleggiato giorno autunnale, co-
me ne conta Roma con prodiga letizia, la via Veneto, ro-
teando il bastoncino di malacca rigato in cima e in fon-
do,   appena,   da   un   tallone   di   madreperla,   quando   una 
magnifica automobile, velocemente oltrepassandolo, gli 
tagliò la strada.

— Bel modo! – esclamò.
E, poiché la vettura s’era fermata dinanzi ad una pa-
sticceria, affrettò il passo per sapere chi fosse il malac-
corto conducente, che s’infischiava con tanta spensiera-
tezza, del codice della strada.

E vide una bella gamba calzata di rosa e una scarpetta 
rossa apparire dallo sportello aperto, e poi, d’un tratto, 
una persona armonica restare un attimo immobile, quasi 
offrendosi all’ammirazione. C’era di che.

Figuratevi un’alta e sottile figura di donna tutta vesti-
ta di bianco, feltro e abito, calze d’un rosa leggero, scar-
pette e borsetta rosse.

Si guardò intorno, con aria lontana e assonnata, e Vir-
gilio scoprí due puri occhi celesti e una piccola bocca 

11

dal vivo carmino.

Il meccanico, berretto alla mano, l’aveva raggiunta e 
attendeva; ma quella non fiatò, entrando a passi decisi 
nella bottega, ove non si curò che di sgranocchiar pa-
sticcini, che prendeva con le pinzette e portava alla boc-
ca, senza nemmeno togliersi gli immacolati guanti alla 
moschettiera. C’era là dentro, dinanzi a un melanconico 
rabarbaro, Sulpicio Renzi, un piccolo colonnello d’avia-
zione, che si credette in dovere di sgranar gli occhi, e 
non ne aveva bisogno perché somigliava a un pekinese.

Virgilio Morandi lo urtò del gomito e quegli si voltò, 

assorbito ancora dall’ammirazione.

— La conosci?
— Mai vista!
— Carina!
— Puoi dire ch’è una bellezza!
Il dialogo non fu intrecciato a bassa voce, e quindi la 
bella figura incognita l’ascoltò senza dubbio. Ma restò 
impassibile.

Sostenne   incurante   gli   sguardi   incendiari   dei   due, 
continuò  a  sgranocchiar  pasticcini,  e,  finalmente,  vol-
tandosi di scatto cennò al meccanico, il quale accorse 
mentre lei si avviava all’automobile.

Fu il servo che pagò, impassibile, e raggiunse la sua 
padrona e le aprí lo sportello, girando intorno al cofano, 
poi, per rimettersi al proprio posto. La donnina bianca 
dalle   scarpette   rosse   afferrò   il   volante   e   la   magnifica 
macchina riprese la sua corsa disinvolta.

I due, sulla porta, la seguirono con eguale espressio-

12

ne, da cacciatori che vedono fuggire una grossa pernice.

E un terzo che faceva lo stesso, li interpellò:
— Troppo bella per essere sconosciuta: sarà di certo 

una straniera!

Chi parlava, un florido uomo di mezza età, impecca-
bile nella pelliccia castana, parea come i due curioso, 
ma lo dimostrava meno. Rispondeva al pesante nome di 
Ottone ed apparteneva ad una categoria di arricchiti fur-
bi, quelli che non pretendono di imporre la propria per-
sonalità. Chiamarsi Luigi Ottone era già esagerare: biso-
gnava farselo perdonare con quella garbata rassegnazio-
ne, che sa accettar le stoccate quasi fossero dei piaceri 
cercati.

— Può darsi! – ammise l’aviatore trangugiando il re-

siduo del melanconico rabarbaro.

— Che importa! L’arte e la femminilità non hanno 

patria, – sentenziò Virgilio.

Luigi Ottone approvò con enfasi:
— Ben detto!
E poi:
— È salita a Villa Borghese.
E, come se chiedesse un piacere:
— Si prova? Forse la raggiungiamo.
Mostrò la propria macchina poco discosta e cennò al 

conducente.

I due invitati si mossero, e, poco dopo, oltrepassati in 
silenzio i cancelli affollati da gente gaia, ben sei occhi 
abbracciarono il vasto panorama d’alberi e di luci, quasi 
fossero sei levrieri sguinzagliati dietro la volpe fuggen-

13

te.

— Eccola! – gridò ad un tratto l’aviatore, che posse-

deva gli occhi piú esercitati.

Era ferma dinanzi alla statua di Volfango Goethe, ritto 
su quel capitello corinzio, che i romani chiamano, con 
poco rispetto,  il carciofo. Le mani inguantate alla mo-
schettiera, piccole, immacolate sul volante, gli occhi ce-
lestrini levati in alto, parea che attendesse. Chi? che co-
sa? Un momento l’oggetto che fissava si mostrò; era un 
aeroplano che volteggiava per l’aria e il piccolo colon-
nello si gonfiò di orgoglio come la famosa rana. Poi la 
testina assorta si piegò e venne il suo sguardo celeste a 
posarsi sulla macchina di Luigi, che del resto meritava 
un simile omaggio, e il pesante possessore della medesi-
ma assunse un’aria importante. Di Virgilio Morandi non 
s’accorse e probabilmente nemmeno degli altri due, e 
della macchina e dell’areoplano. Chi sa! Godeva della 
giornata invernale soleggiata, della centenaria villa, di 
tutto l’omaggio che la circondava, e di se stessa, della 
fragrante persona bianco-vestita che avrebbe governato 
cuori e sensi come dominava la bruta e lucente auto-
mobile che le obbediva con cieco piacere.

I tre uomini cosí dissimili l’uno dall’altro, ecco, la de-
sideravano tutti e tre con ardore improvviso, con diversa 
ma, in fondo, eguale intensità, a seconda della sensibili-
tà, della ferocità, della sbrigliata e vorticosa febbre che 
nel loro sangue batteva, e tutti e tre, con l’apparenza di 
eleganti disoccupati, sentivano d’essere eguali dinanzi 
ad un obbiettivo, sempre quello su cui s’abbattono le 

14

educazioni, le anime, le aspirazioni, le delicatezze ma-
schili.

II

Ecco d’un tratto la moderna amazzone allentare i fre-
ni, girare il volante. La bella macchina s’impennò e par-
tí.

— Seguila! – mormorò Luigi al meccanico.
E la corsa ricominciò. Se ne andarono per tutta la Vil-
la e per il Pincio, imboccarono il viale della Villa Medi-
ci e girarono la Trinità dei Monti, poi via Sistina e la 
Quattro Fontane e Via Venti Settembre finché non si tro-
varono dinanzi la via Nomentana. Ma dopo un centinaio 
di metri l’inseguita si fermò, fece una brusca voltata e 
tornò   sul   piazzale   seguendo   le   mura   aureliane   fino   a 
Porta Salaria.

E intervenne la banale regolare livellatrice vita di tutti 
i giorni sotto forma di stupido incidente. Ecco la magni-
fica   automobile   che   procedeva,   fermarsi   ad   un   tratto, 
oscillare, poi rimanere di sbieco a interrompere il pas-
saggio. Per fortuna l’ora della colazione avea diradato la 
corsa   sfrenata   delle   vetture,   e   le   poche   superstiti   de-
viarono a sghembo con qualche moccolo all’indirizzo 
del maldestro conducente rimasto fermo per un guasto 
improvviso.

Discese il meccanico, aprí il cofano, vi sprofondò a 

15

mezzo corpo, inutilmente: il motore capriccioso e muto 
se ne stava col suo broncio irritante.

Fu allora che la donna bianco-vestita s’alzò con la sua 
borsetta rossa in bilico sul fianco e si guardò intorno. 
Vide l’altra macchina ferma a qualche ventina di metri, 
per pudore, ma non ne fece caso. Squillò fresca una vo-
ce dai toni imperiosi:

— Rico, cercami un taxi!
Il meccanico ritolse il viso dal cofano, le mani im-
barazzate con le candele, e ispezionò intorno a sé con lo 
sguardo. Ma non passava carrozzella né automobile di 
piazza per un vasto raggio.

— Tutti in lettura, signorina Piera, mormorò allegra-

mente una voce d’uomo dall’altro lato della macchina.

C’erano intorno alle mura, qua e là, delle panche di 
pietra, un po’ rade, ma sufficiente ristoro alle mamme e 
alle governanti borghesi. Un vecchio signore modesto, 
ma distinto, con un libro aperto fra le mani, la guardava 
con un sorriso umile e buono, che gli illuminava il viso 
glabro.

— Buon giorno, professore! – fu la risposta, e il tono 

imperioso parve addolcirsi. – Che fa costí?

— Mi godo il sole. Un regolamento barbaro impone 
che il calorifero si debba accendere fra due giorni, come 
se il freddo venisse col calendario. Sono le solite prove 
della stupida anima umana. E cosí, me ne vengo col mio 
Leopardi al sole.

— Potrebbe venire da noi invece. Abbiamo i calorife-

ri accesi noi!

16

— Grazie! Finché c’è il sole non ne ho bisogno.
— E quando il sole andrà a dormire?
— Farò lo stesso anch’io. Deus nobis haec otia fecit, 
«un Dio mi concede questo lusso», dirò con un Virgilio 
da signorina Piera.

S’era intanto avvicinato, il pollice fra le pagine. Alto, 
sottile un po’ troppo, ed un po’ curvo, i buoni occhi ca-
stani esprimevano una tenerezza infinita.

In quella ecco il meccanico a sollevare definitivamen-

te il capo, crollandolo mesto e confuso.

— Ce ne vorrà per un’ora almeno, signorina! – bron-
tolò con la rassegnazione di chiunque ha a che fare con 
la meccanica, oggi sola padrona dell’umanità.
— Pazienza! Passasse almeno un taxi!
Colui ch’era stato chiamato girò lo sguardo intorno a 
sé e lo fermò sull’altra macchina, ove tre uomini im-
mobili parevano attendere chi sa qual miracolo.

— Non ne vedo – rispose – e temo che non ne passi-
no, ché l’ora è cattiva. Corrono tutti pieni di ritardatari 
alle colazioni, quando non sono fermi dinanzi a un’oste-
ria donde non li smoverebbe un cannone. I romani com-
piono religiosamente il rito della fame.

— Ed io dovrò starmene qui a muffire? – fu la replica 

imbronciata.

— Potrei offrirle il mio Leopardi, – e la mano dal dito 
nascosto fu avanzata – se non avessi qualche cosa di 
meglio.

— Qualche cosa di somigliante a una vettura?
— Ma sí. Vedo a poca distanza, dentro una automobi-

17

le padronale, un mio antico scolaro, che amava poco il 
latino, quantunque porti il nome sacro di Virgilio.

— Dov’è?
Gli   occhi   celesti   scoprirono   la   macchina   colpevole 
d’inseguimento, che non doveva essere passata inosser-
vata, se le folte sopracciglia s’aggrottarono.

—   Quella!   Vado   a   sentire,   a   pigliar   lingua,   come 

avrebbe detto Basilio Puoti.

E il vecchio tranquillo, sempre col pollice a segnali-
bro, si diresse verso la vettura di Luigi Ottone. Conse-
guenza della mossa e dell’ambasceria fu il precipitarsi 
di tre uomini, di cui uno in uniforme, verso la figura 
femminile vestita di bianco.

— Posso aver la fortuna d’offrirle la mia macchina, 
signorina? – pronunciò il legittimo proprietario con non 
meno legittimo orgoglio.

— Non vorrei privarne lei, signore, – gli rispose Piera 
facendo   cosí   capire   che   non   avrebbe   gradito   alcuna 
compagnia.

Le donne hanno la specialità di certe frasi che tronca-

no le più baldanzose velleità.

Senonché   l’intelligenza   del   nominato   Luigi   Ottone 
essendo inferiore alla femminile, non comprese il vero 
senso della replica.

— È fin da questo momento a sua disposizione, – dis-

se con enfasi.

Poi, volgendosi al piccolo colonnello, che si inalberò 

come un cavallino di razza, gli susurrò:

— Aspettatemi al «Golden».

18

Probabilmente la signorina Piera non udí, ma dai pas-
si che fece, dalla distanza che mantenne, mostrò chiara-
mente la propria intenzione, ch’era quella di restar sola, 
priva di ospiti indesiderabili. Ma chi avrebbe potuto far 
entrar   ciò   nel   lento   cervello   del   signor   Ottone? 
Un’occhiata d’intesa fra il vecchio professore e il giova-
ne Virgilio risolvette la situazione.

A costo di litigar poi, sicuro dell’alleanza militare, si 

piegò con eleganza e con la voce più suadente propose:

— Il mio amico Ottone è troppo lieto di metter la sua 
macchina ai suoi piedi, signorina; e d’altra parte noi tre 
facciamo colazione qui vicino, a due passi.

Ebbe un amabile sorriso in risposta, e senza occuparsi 
di Luigi rimasto a far concorrenza alla moglie di Lot, 
aprí lo sportello, vide guizzare le scarpette rosse come 
se avessero una personalità – perché poi non dovevano 
averla? – e ordinò al meccanico:

— Puoi condurre la signorina ove ti dirà: noi ti aspet-

tiamo qui.

III

L’uomo dal nome pesante era indignato.
— Bel modo! – urlò rivolto a Virgilio.
Il quale sorrise come un domatore fuori della gabbia. 

E rispose con grande gaudio del piccolo colonnello:

— Mio caro, tutti gli immondi possessori di un’auto-

19

mobile possono riscattarsi con qualche bel gesto. L’ho 
fatto a nome tuo, comprendendo senza sforzo che tu non 
ci saresti arrivato. È un po’ presto per te. Fra due gene-
razioni i tuoi pronipoti si comporteranno con eleganza. 
Ma per fortuna tu hai degli amici che appartengono per 
conto loro alle generazioni venute dopo. E tu, Luigi Ot-
tone, potresti pagare con un intero libretto di assegni la 
magnifica figura che hai fatto, offrendo la tua macchina 
ad una donna, senza imporle la tua compagnia. Va là, 
che, con amici pari nostri, puoi vantarti d’essere nato 
con la camicia.

L’uomo di mezza età, florido, avvolto nella pelliccia 
castana, pareva intontito. Probabilmente pensava se do-
vesse o no offendersi. Ma il vecchio professore, incanta-
to, non rimpiangeva la interrotta Vita di Filippo Ottonie-
ri che il pollice accarezzava ancora, e in quanto al pic-
colo   colonnello   vagava   a   duemila   metri   di   felicità 
nell’azzurro.

— Burlone! – mormorò finalmente l’Ottone deciden-

dosi ad incassare.

E fu punito, subito, ad usura, della pretesa anteriore e 

della posteriore mortificazione.

L’ufficiale guardò l’orologio e protestò un appunta-
mento dimenticato. Filò senza complimenti. Ne fecero 
invece Virgilio e il professore, ma filarono egualmente, 
insieme. Sicché al povero Ottone restò la egualmente 
povera   consolazione   di   restar   solo   a   riflettere   quale 
schiavitù sia il possedere un’automobile e doverla aspet-
tare.

20

Scesero a lenti passi i due sotto il sole autunnale cal-

do e giocondo, contenti d’essersi ritrovati.

— Che fai, Morandi?
— Nulla, professore.
— Nulla... è poco ed è troppo. Non eri in diplomazia?
— Sí, ma non ho accettato la residenza offertami e al-

lora...

— Dove ti volevano mandare?
— Al Venezuela.
— Un po’ lontano... ma deve essere interessante.
— Sulla carta. Ho troppo amato ed amo ancora trop-

po la geografia per cercare delle disillusioni.
— Lo può dire chi è ricco al pari di te...
— Ricco no, professore. Mi contento.
— Come me, – fu l’interruzione...
Virgilio Morandi guardò il dolce volto sorridente di 
vecchio e il cappotto che troppe stagioni aveva cono-
sciuto e crollò il capo intenerito. Apparteneva a quella 
categoria   d’uomini   fortunati   il   cui   egoismo   sa   ancora 
provar delle emozioni pietose.

— Piuttosto, professore, come mai lei conosce delle 
signorine eleganti e le tratta anche confidenzialmente?...

— Come conosco te, figliuolo!
E nella sua innocenza non s’avvide del tranello.
— La signorina Piera Séllero è figlia d’un mio coeta-
neo,   condiscepolo,   compaesano,   che   studiò   meglio   di 
me, e solamente per sé, non per insegnare, come dice un 
commediografo contemporaneo, a dei piccoli cretini il 
mezzo di diventar degli spostati. Prese con me la laurea, 

21

ma in ingegneria, e si gettò a costruire. Fece fortuna, 
giustamente. Ha una magnifica villa sul  Gianicolo ed 
una figliola di cui ti lascio giudice.

— Bella figliola!
— E, contrariamente alle teorie filosofiche, assai in-
telligente, ma d’una intelligenza pronta decisa e fiera. 
Peccato che sia ricca!
— O perché poi?
— Per molte ragioni. Anzitutto perché avrebbe potuto 
guadagnarsi   comodamente   la   vita,   ed   ecco   quindi   già 
una facoltà sprecata. Poi, poi... mio caro figliolo, io non 
posso vedere certe belle creature che per la schiavitú del 
nome o della ricchezza, saranno date in pasto al primo 
minotauro venuto, impennacchiato d’avi o di milioni, e 
intristiranno   fra   i   piaceri   della   vita   senza   aver   cono-
sciuto l’amore e la felicità!

— Lei esagera, professore!
— Magari! Ma purtroppo è cosí. Non si gode che di 
quello che costa, se è molto, o di ciò di cui ci si conten-
ta, se è poco. Ma quello che non costa ne porta via di la-
voro, di umiliazioni, di nausee, di vergogne!

Sospirò.   Ma   si   rasserenò   puranche   accarezzando   il 
volume entro il quale s’attardava sempre il pollice se-
gnalibro. – Fortunatamente ha un certo carattere!

— Ah!
— Intendiamoci: è fiera. E come tutte le fierezze go-
de a mortificar se stessa, a imporsi anche delle privazio-
ni. Bambina la trovai che gettava dalla finestra i dolci 
che adorava. Perché? Quale forza interiore la comanda-

22

va? Verso la pubertà un giorno a scuola si addossò la 
colpa d’una compagna che detestava. E il bello si è che 
continuò a detestarla.

— Figura di Plutarco – susurrò Virgilio con un sorriso 

demolitore.

— Figuretta, se mai. Le belle figure maschili hanno la 
dote massima della continuità, che nelle femminili di-
venta caparbietà quando non è insensibilità.

— Troppo difficile, professore!
— Per un diplomatico, forse, ma non lo sei piú.
— Professore, lo sa che non posso competere con lei.
— Perché? La ritorsione, addolcita dalla grazia è un 

abito mentale che si acquista e si rafforza.

— Se mi parlasse invece della signorina Séllero?
— Ti interessa?
— Assai.
— Vuoi conoscerla?
— Con gioia.
— Lei ti conosce.
Virgilio fece un salto di fianco:
— Conosce me?
— Te. Non come diplomatico, né come giovane ele-
gante e sfaccendato. Ma ti conosce, e sotto un aspetto 
commovente...

Il Morandi lo guardava trasecolato:
— Sotto un aspetto commovente?
— Ricordi, in quarto ginnasio, quando mi pregasti di 
cedere il premio che ti spettava di diritto a quel tuo po-
vero compagno gobbo...

23

Il giovane si prese la testa fra le mani dalla dispera-

zione.

— Professore, che cosa le ho fatto di male per piom-

barmi a capofitto nel ridicolo?

— Nel ridicolo?
Certa mentalità professorale è amena, specie quando 
si erige a guardiana della morale. Ecco un uomo di cul-
tura e di spirito come il professor Nereo Serventi, deli-
cato e cuor d’oro, che, per la mania dell’assoluto mi sta 
rovinando in un cervellino di ragazza un giovanotto di 
buona famiglia sotto specie di benefattore di gobbini.

— Ma professore! Perché farmi passare come il ra-
gazzino per bene, consolazione dei genitori, orgoglio dei 
libri di premio! Che cosa penserà di me la signorina Sél-
lero!

—   Tutto   il   bene   possibile!   Me   ne   chiese   sempre: 
quando mi fa conoscere, professore, il suo allievo che 
dà il premio al gobbo?
— Dio! Dio! Dio!
Il professore lo guardava imbambolato.
— Che c’è di male! Mi pare ottima cosa l’essere pre-

ceduto da buona fama.

— Ah! Sí? Lei pensa cosí?
— Certamente. Se vuoi, ti presento anche oggi stesso.
— Né oggi, né mai, professore!
E dinanzi al pover’uomo annichilito, doppiamente fu-
rioso di dover contenere il proprio furore per quella de-
licatezza elementare che le persone bennate non posso-
no togliersi di dosso, peggio d’una camicia di Nesso, ur-

24

lò, in sordina, ma urlò:

— Sa lei dove vado sul primo taxi che incontrerò?
— A far colazione?
— No, a palazzo Chigi!
— E perché, signore Iddio, a palazzo Chigi mentre 

potresti venire con me al Gianicolo?

— Per rimangiarmi le mie dimissioni, per vedere se il 
Venezuela è ancora al suo posto, e, se il Venezuela fu in-
goiato dai caimani, farmi mandare a Honolulu, alle isole 
Marchesi,   al   Polo,   ovunque   sia   un   posticino   da   vice-
console, ma scappare, scappare da questa città morale 
ove le persone come lei che mi vogliono bene passano 
la vita a rovinarmi nello spirito delle belle ragazze, fa-
cendomi passare da benefattore di gobbi!

— Ma Virgilio, ragazzo mio...
— Professore, ci sono ancora degli antropofaghi in 

qualche parte del globo?
— Certo... credo...
— Ebbene mi farò mandare fra gli antropofaghi: sono 

all’altezza della situazione; mi pascerei...

E il resto non giunse al povero professore, ché il suo 
giovane ex allievo, quello dei premi di virtú, se ne anda-
va a grandi passi lungo le mura aureliane.

IV

Quando Piera seppe che uno fra i tre anabattisti del 

25

Corso Italia era il famoso Morandi (Virgilio, che nome 
buffo,   esclamò   con   irriverenza   eccessiva),   quello   dei 
premi ceduti ai gobbi, per buon cuore, la consolazione 
dei propri genitori, che non era ancor menzionato nei li-
bri di testo per non offuscarne la modestia da violetta, 
alzò le braccia al cielo.

— Professore! Ma non è possibile!
— Perché non è possibile, Piera?
— Perché dovrebbe stare al Pincio col naso rotto.
— Non si rompono piú i nasi alle statue, mia cara fi-
gliola.   Sei   in   arretrato.   Quelle   erano   le   imprese   della 
gioventú di ieri ed anche di ieri l’altro, ma oggi, in fatto 
di rotture, non ci si limita al naso... delle statue: si fa 
polpetta di quello dei cristiani, si fracassano mascelle, si 
spezzano tibie e rotule...

Ma Piera non ascoltava. Dall’alto della terrazza guar-
dava i monti Albani e la linea della campagna oltre la 
marea delle case e dei monumenti. C’era, ove la curva 
dei Castelli cessava, una nuvoletta, ultimo brontolio for-
se delle paludi bonificate. E in quella nuvoletta vedeva 
una testina ricciuta, di porcellana, col nasino roseo, due 
aluccie e sotto una scritta a nastro svolazzante: Angelo 
di bambino, che si priva del premio per un gobbino. Vir-
gilio Morandi era servito a dovere, anzi ad usura.

— Professore – disse ad un tratto la ragazza – non vo-

glio conoscere il suo premio di virtú.

— O perché?
— Perché di no.
— Guarda! guarda! – mormorò fra sé il vecchio, e gli 

26

guizzava una fiamma inusitata nello sguardo – che com-
binazione!

— Quale combinazione?
— Anche lui non vuoi conoscerti.
— Chi?
S’era voltata di scatto, le narici palpitanti, indizio di 

burrasca.

— Chi? Ma il signor Morandi.
— O perché non vuol conoscermi?
— Chi lo sa! Forse per le tue stesse ragioni.
Le   narici   di   nara   levigata   palpitarono   con   piú   vee-

menza.

— E quali sono le mie stesse ragioni?
— Ah! in quanto a questo, poi!
— Il suo signor Morandi è un orso.
— Peggio.
— Come peggio?
— Figurati che aveva dato le sue dimissioni dalla di-
plomazia per non andare al Venezuela e, invece, adesso 
è corso a farsi riammettere chiedendo un posto fra gli 
antropofaghi.
— È pazzo!
— L’ho detto anch’io. Ma c’è andato lo stesso.
Un silenzio. Poi:
— Professore?
— Piera?
— Voglio conoscere il premio di virtú.
— Sarà difficile. Chiedimi la luna e forse con l’aiuto 
di tuo padre te la porteremo sul vassoio, ma in quanto a 

27

Virgilio...

Un riso a gola spiegata, qualche cosa del canto d’un 

usignolo.

— Che buffo nome!
— Buffo! – esclamò indignato il professore. – Buffo 

il nome del piú puro e casto poeta latino?!

— Un premio di virtú anche lui?
— Piera! Ma è possibile che tu non conosca Virgilio 

Marone?

— Marone? Anche Marone si chiama il suo premio? 
Glielo dica a nome mio che in fatto di marroni ha la pri-
vativa.

— Ma no! Io parlo del poeta latino, quello di duemila 

anni fa.

— E che vuole che ne faccia d’un uomo di duemila 

anni fa! Per me si è vecchi a trent’anni... se non si balla.

E, prima che l’altro si ricomponesse, l’afferrò per un 

bottone.

— Il signor Morandi balla?
— Credo... di sí: è stato in diplomazia.
— E adesso che fa?
— Credo che sia a palazzo Chigi per farsi mandare 

fra gli antropofaghi.

— Ma no... volevo sapere che mestiere fa.
— Nessuno. Vive del suo.
— Cioè, come dicono gli americani, cammina con le 

gambe di suo padre.

— O di sua madre. Credo che abbia ereditato dalla 

madre.

28

— Che uomo poco interessante!
— Perché ha dei beni di fortuna?
— Perché li ha ereditati.
— O tu, scusa, non li erediterai... fra cent’anni?
— Ma io sono una donna. E una donna deve essere, 

legalmente o no, mantenuta da qualcuno.

— Piera!
— Professore?
— Che espressioni!
— Me le ha insegnate il suo Leopardi.
— Oooh!
— È pessimismo, come dice lei! Ma legga quel che 

dice dell’amore e delle donne il suo Leopardi!

— Il mio!
— Anche mio per questo! Lo adoro! Mi par di veder-
lo con gli occhi spalancati e il respiro mozzato davanti a 
una donna che non si cura di lui. Tutti cosí gli uomini! 
Bisogna non accorgersi che esistano e vengono a stri-
sciar sui piedi...

— Povere scarpette rosse!
— ...come cuccioli di mops.
— Hai torto.
— Ho torto?
— Hai torto.
— Me lo provi.
— Con un esempio. Tu non vuoi conoscere il Moran-

di e lui se ne infischia e ti preferisce gli antropofaghi.

La ragazza corrugò le sopracciglia, ma la bella fronte 

paria si rasserenò d’un tratto.

29

— Ha ragione! Farò come lui.
— Vuoi andare dagli antropofaghi?
— No. Voglio infischiarmene.
Per quanto professore, vecchio, ingenuo e di buona 
fede l’altro sapeva che non bisogna mai contraddire le 
donne, se si mira ad una resa a discrezione. La donna al-
la quale si risponde di sí va in furia piú presto. E, quin-
di, il novello Filippo Ottonieri si strinse nelle spalle e 
tacque.

Non c’era ormai piú la nuvoletta sulle paludi bonifi-
cate: il cielo terso parea d’agata, come se invidiasse le 
unghiette di Piera. La quale ad un tratto, stanca del vec-
chio giocattolo, esclamò:

— Chi sono i due amici del premio?
— Non li conosco.
— Il piú grasso in pelliccia pareva un mercante di 

buoi.

— Che competenza hai dei mercanti di buoi, Piera?
— Nessuna. Ho appena veduto qualche bue.
— Siamo d’accordo allora.
— L’altro era un aviatore. Lo era?
— Sí, è colonnello. Oggi, gli aviatori sono gli ufficia-

li di cavalleria del vecchio regime.

— Piccolo, ma simpatico.
— Cercherò di pescartelo.
— Non importa. Lo incontrerò in qualche te danzan-

te.

— E quello dei buoi?
— Non so che farmene.

30

— Ti ha però offerta la sua vettura.
— Ne ho ancora le ossa indolenzite.
— Sicché... nessuno dei tre? Giudizio di Paride alla 

rovescia.

La bella figliola non rispose, immediatamente. Ma, 
dopo qualche istante di silenzio, infilò con quel carezze-
vole gesto femminile, che è d’offerta istintiva, il morbi-
do braccio nella manica un po’ logora del vecchio com-
pagno.

— Professore, mi parli di Virgilio... il Marone, inten-

diamoci, non il Morandi.

V

L’ora   intanto   avanzava,   l’ora   canonica   del   pranzo, 
l’unica   intransigenza   dell’ingegner   Séllero.   Da   buon 
oriundo piemontese non aveva mai potuto mandar giú 
gli spostamenti d’orari per i pasti, che i romani allunga-
no tanto facilmente. A mezzogiorno ed alle diciannove: 
non s’ammettevano ritardi.

Ora,   le   sette   pomeridiane   erano   già   suonate   da   un 
pezzo e i due se ne stavano ancora all’argomento di Vir-
gilio, quando l’intendente, il decorativo Calpurnio, ap-
parve sotto il pronao della terrazza in aria alquanto per-
plessa.

Piera fraintese l’apparizione:
— È servito, Calpurnio? Mi offra il braccio, professo-

31

re, e piantiamo Virgilio.

Ma il servo ossequioso, non si muoveva.
— Il pranzo è pronto, signorina, ma non servito.
— O perché?
— Il signor commendatore non è ancora rientrato.
Ecco una nuova inaspettata, una cosa mai accaduta. 
Lo stesso Calpurnio che da quattro anni aveva l’onore di 
servire in casa Séllero, trasecolava. Mai e poi mai era 
accaduta una cosa simile.

— Il babbo non è rientrato?
— No, signorina.
— Hai veduto nello studio, in camera da letto, nella 

biblioteca?

— Dovunque, signorina. Del resto né il portinaio né 

Augusto...

Era il servo particolare del commendatore.
— ...l’hanno veduto.
— E l’automobile?
— Il signor commendatore è uscito stamane dopo co-

lazione, con la macchina dell’ingegner Santi...

— È vero. Sarà ancora all’officina.
— Ho telefonato. L’ingegnere Santi lo ha lasciato di-

nanzi alla Banca.

— Hai chiesto alla Centrale?
— Ho chiesto. Né agli uffici del Centro, né a quelli 

dei Prati, né a San Paolo, s’è visto il commendatore.

— E alla banca?
— Non s’è visto nemmeno.
— Ma l’ingegnere Santi ce l’ha lasciato!

32

— Davanti. Si vede che non è entrato.
La fanciulla volse il viso costernato al professore.
— Non c’è da spaventarsi, Piera – disse costui affet-
tando   una   tranquillità   che   non   sentiva   –   gli   uomini 
d’affari sono spesso trattenuti...

— Ma il babbo no! Lo diceva sempre che nemmeno 
Giove gli poteva far mutar l’ora della colazione o del 
pranzo. Una sola volta ritardò...

— Vedi!
— ...ma telefonando tre o quattro volte. Ha telefona-

to, Calpurnio?

L’intendente crollò il capo senza rispondere.
— È accaduto qualche cosa al babbo! Non c’è dub-

bio! S’è sentito male...

Agitata si torceva le mani. Il buon vecchio amico ten-

tò una consolazione che non provava.

— Piccola mia, se tuo padre si fosse sentito male o 
fosse accaduta comunque una disgrazia, lo sapremmo di 
già. Qualcuno, dottore, commissario, amico, avrebbe te-
lefonato, sarebbe accorso. Credimi: qualche affare piú 
importante   e   urgente   lo   ha   trattenuto:   non   è   il   caso 
d’agitarsi cosí.

Ma   Piera,   sconvolta,   agitava   il   capo,   si   torceva   le 
braccia: il bel viso di porcellana tenera si rigò di lagri-
me. Ad un tratto cominciò a tremare, come se il freddo 
avesse invaso la terrazza a vetri ove il calorifero mante-
neva una temperatura da serra.

— Via, via, Piera, non far la bambina! – implorava il 

professore ghiacciato anche lui.

33

— Come... come si può sapere... a chi...
Batteva i denti. Poi s’arrovesciò d’improvviso e la so-
stennero per miracolo. Mentre la spruzzava con l’acqua 
di colonia che l’intendente era corso a cercare, pensava, 
pensava,   tentava,   tentava,   di   connettere.   Gli   venne   in 
mente un vecchio amico, impiegato al Viminale.

— Chiamate la cameriera, Calpurnio.
Venne la vispa soubrette che rispondeva con un sorri-
so al nome di Gina, la fanciulla fu trasportata nella sua 
camera, affidata alle cure delle donne.

— Professore, non mi lasci sola! – pregava.
Il vecchio protestò:
—   Non   ti   lascio,   sta   tranquilla.   Telefono   soltanto, 

ritorno subito!

VI

Tardi, nella notte, il corpo dell’ingegnere Séllero fu 
trovato ai Cessati Spiriti, in una località deserta. La ma-
no destra impugnava ancora il revolver. Fra le carte del 
morto si trovò una lettera per la figliola, datata da molti 
mesi,   da   quando   il   dissesto   finanziario   dell’ingegnere 
s’era fatto irreparabile.

Piccola   mia,  diceva,   ti   domando   perdono,   ma   per  
l’onore del mio nome e per il tuo avvenire, non come  
l’avevo sognato, ma sicuro ad ogni modo, non c’è via di  
uscita. Fatti coraggio: sei uno spirito forte, non puoi  

34

aver paura della vita. Il tuo babbo ti vuol molto bene;  
se compie quest’atto forse mal giudicato, ma conta sul-
la tua forza d’animo e sul tuo affetto per lui.

Seguivano alcune disposizioni patrimoniali. E finiva:
Sono troppo vecchio per poter ricominciare: me ne  
vado come ho vissuto: senza troppe cerimonie. Affido  
mia figlia al mio vecchio amico il professore Nereo Ser-
venti.

Le disposizioni lasciate dall’ingegnere Séllero testi-
moniavano della sua serenità. L’azienda portata da Mila-
no a Roma non aveva retto. Ne seguiva a passo a passo 
le   peripezie,   raccontava   gli   sforzi   fatti,   il   salvataggio 
tentato, finché non aveva da sé volontariamente impresa 
la liquidazione, aiutato dal suo direttore generale l’inge-
gner Santi. E, siccome tutto era in perfetto ordine, scom-
parso il Séllero, le pratiche necessarie si svolsero con 
piú celerità.

Un mese dopo la tragedia non rimaneva del patrimo-
nio Séllero che quanto lo stesso padre di Piera aveva 
calcolato: un piccolo capitale per assicurare la modesta 
esistenza della fanciulla. Anche la vendita della villa sul 
Gianicolo, dei mobili e delle collezioni d’arte e dei libri 
rari, che dovevano colmare il passivo era già stata predi-
sposta: non ci fu che l’attuazione celere. La freddezza di 
calcolo del morto avrebbero gli antichi ben dichiarata 
stoicismo:   nella   vorticosa   vita   moderna   destò   qualche 
stupore, qualche commento, fu sommariamente raccon-
tata   dai   giornali,   si   attribuí   a   disgrazia,   all’esame 
d’un’arma, il suicidio, e, poiché non c’erano dei dan-

35

neggiati, la burrasca si placò in breve, come si placano 
le onde furenti sotto le botti d’olio livellatore.

Provvisoriamente Piera depositò presso un’agenzia i 
bauli e le casse ove aveva raccolto i rifiuti del naufragio 
e le sue cose particolari, vesti e gingilli, e con il neces-
sario per la provvisoria esistenza in attesa di decisioni, 
uscí   dalla   villa   senza   guardarsi   dietro,   per   timore   di 
commuoversi, e si ridusse in una pensione di Via del 
Babbuino.

Il professore aveva bensí offerto la sua casetta umile, 
sul principio di via Borgognona, verso piazza di Spagna, 
ma Piera non aveva accettato. Erano tre camerette e uno 
sgabuzzino per la vecchia governante: soltanto le valigie 
della fanciulla e le sue vesti e le sue scarpette l’avrebbe-
ro ingombrato.

Piera declinò l’offerta dolcemente:
— Le starò vicina, professore, ma non voglio abu-

sare. Conto su di lei ad ogni modo...

E avevano cercato insieme la pensione piú prossima e 

conveniente.

Cosí che verso le undici d’una bella mattina di dicem-
bre stavano l’uno accanto all’altra, sotto l’albero dinanzi 
a Villa Medici, e ascoltavano la fontana e guardavano 
Roma risplendente. Passavano magnifiche vetture, pas-
savano coppie liete, bimbi gai, stormi di seminaristi dal-
le sottane rosse o violette, carrozzelle di mutilati, cava-
lieri   ed   amazzoni:   tutto   un   mondo   passava   e   non 
s’accorgeva d’un vecchio e d’una fanciulla, che, inchi-
nati sulla muraglia, se la discutevano pacificamente.

36

Suonarono le ore: nuvoli di colombi volteggiarono: la 

vita, vista di lassú, meritava d’essere vissuta.

— Sei dunque decisa, figliola?
— Decisa, professore.
— Non vuoi rimanere a Roma?
— Perché? Per vedermi passare dinanzi quella ch’io 

fui e non riconoscermi o fingere?

Aveva alzato mollemente la mano. Passava in coda 
alle altre, rallentando, una magnifica macchina e c’era al 
volante una bellissima dama. Passava a due metri di di-
stanza.

—   È  Vicenzina   Dore,   la   figlia   del   proprietario   dei 
grandi magazzini al Corso. Diceva di non poter vivere 
mezza giornata senza di me. Passa, non mi guarda, finge 
di non riconoscermi.

— Forse non ti ha riconosciuta.
— No, professore. Mi ha guardato, attenta, per due 
secondi almeno. Che sono adesso io? Una povera ragaz-
za. Il romanzo della ragazza diventata povera si legge 
con commozione ma non si vive. È un... come dire?...

— Anacronismo?
— Può darsi... ma di cattivo gusto. E chi sa: forse, 

due mesi or sono, sarei stata anch’io cosí.

— Piera!
— Non mi faccia migliore di quella che sono e so-
prattutto di quella che fui. Mi conosco. E imparo la vita 
a mie spese. Chi sa! Chi sa! Forse avrei rivolto un sorri-
so alla signorina Séllero diventata una delle tante ragaz-
ze in serie, dette due parole buone, offerto d’accompa-

37

gnarla a casa, ma poi... basta. Non l’avrei né cercata né 
aiutata.   E   non   per   cattiveria,   no,   per   infingardaggine, 
per... sí per la differenza dell’impiego di tempo fra me e 
lei. Siamo separate da un sipario di ferro.

Il   vecchio   professore   sentiva   la   profonda   verità   di 

quelle parole, ma volle reagire ad ogni modo.

— Tu non sei povera, la tua vita è assicurata...
— Una piccola vita borghese. Non soffrirò né il fred-
do né la fame, non dormirò sotto la luna sopra un banco 
di pietra. Ho di che vivere, modestamente, con una certa 
agiatezza. Ma non sono la Piera Séllero di tre mesi fa. 
Sono Pierina oggi.

— Evvia! non esagerare! Potresti fare una vita como-
da, goderti sole, aria, libertà, veder tante cose belle che 
sono a Roma e che non conosci...

— Professore, la vita, come lei me la cataloga, sareb-
be la mia se avessi vent’anni di piú, e se non avessi vis-
suto come ho vissuto. Od anche se sapessi fare qualche 
cosa,   non   so,   dipingere,   suonare   il   violino,   avere 
un’occupazione   insomma.   Con   quello   che   posseggo, 
una zitella di quarant’anni pittrice o poetessa o studiosa 
di archeologia, sarebbe una signora. Ma io no. Ho venti-
due anni, e non so che guidare un’automobile. Poco. E 
da tre anni vivevo una vita che le può sembrar vuota, ma 
che per me era piena: vivevo di dolce far niente dorato 
dalla ricchezza, anzi dallo spreco della ricchezza. Come 
posso adattarmi a una piccola vita borghese di visite ai 
musei, di pensione, di te coi pasticcini contati? No, pro-
fessore, no. Finora l’assestamento della mia vita mi ha 

38

occupata, il dolore mi ha distratta. Ma prevedo che non 
continuerò.

— Che vuoi fare?
— Non so.
— Cercati un’occupazione.
— D’accordo: ma quale?
— Che so io!
— Non a Roma però.
— Vuoi andartene?
— È necessario, professore! Amico mio – riprese con 
dolcezza – non me ne voglia e non mi creda un’ingrata. 
Ho per lei una tenerezza come per il povero babbo...
Il vecchio le accarezzò una mano commosso.
— ...ma sento purtroppo che m’avvio, senza resisten-

za, verso, la disperazione. No, no, no: a Roma, no.
— Beh! cara, adesso calmati, cercheremo...
E siccome l’altra taceva:
— ...cercheremo insieme, per quanto mi possa costare 

di perderti alla mia età.

Una stretta di mano e tacquero.
Rintoccò una campana, poi ad una ad una altre rintoc-
carono con voci d’argento e profonde, vicine e lontane. 
Tuonò il cannone di mezzogiorno e le campane si molti-
plicarono, gaie sotto il sole, per tutta l’immensa città. Il 
passaggio delle vetture, delle coppie, dei bimbi, dei ca-
valieri e delle amazzoni continuava, ma nessuno dei due 
li osservava piú.

E passò finanche un giovane signore, magro ed ele-
gante, sdraiato in una carrozzella, un giovane signore 

39

che, a sentirlo, avrebbe dovuto già essere fra gli antro-
pofaghi. E non s’accorse di Piera. Chi sa! Forse perché 
non aveva le scarpette rosse.

VII

Un  giorno,  discendendo  via  Condotti,  un  po’  sopra 
pensieri   come   al   solito,   la   testa   nelle   nuvole,   mentre 
avrebbe fatto meglio a rivolgerla sui selciati ove trotta-
vano donnine variopinte, urtò quasi a naso contro naso 
un essere stravagante che lo sogguardò con occhi incen-
diari.

Figuratevi una specie di don Chisciotte, magro fino 
all’inverosimile, da baraccone, coperto da un mezzo sta-
io grigio da corse, un alto colletto chiuso, una lunga am-
pia merlettata cravatta color perla, una palandrana gri-
gia, calzoni strettissimi, ghette candide sulle scarpette 
lucide. Aggiungete due lunghissimi baffi sfacciatamente 
tinti, due baffi da palikaro, su cui s’adagiava un naso 
aquilino spaventosamente pendulo: l’occhio destro por-
tava il monocolo, enorme, cerchiato di madreperla, assi-
curato al collo da una larga fettuccia d’argento alla prin-
cipe di Sagan del 1880. Lo completavano i guanti chiari 
da ballo e una  cravache  col pomo d’onice candido. Il 
povero professor Serventi per un miracolo non calpestò 
le scarpette lucide, per un miracolo non si tinse il naso 
ai baffi corvini, per un miracolo non rimase asfissiato 

40

dal profumo acuto che il personaggio emanava prodigal-
mente.   Restò   di   sasso:   pensò   a   Barbey   d’Aurevilly, 
maresciallo delle lettere francesi, e insaccò umilmente 
un franco: «È recato?» uscito dalla bocca invisibile sotto 
i baffi a cavalloni. Ma subito l’apparizione carnevalesca, 
dopo aver agitato l’inoffensivo frustino, si fermò di col-
po e strinse il magro braccio del professore.

— Neh! Santa Lucia mi protegga! Ò cecato è l’amico 

Nereo.

Sbalordito il Serventi restò a bocca aperta.
— Non mi conosci piú? Debbo cantare:  Dio come 

son mutato!

E gli spiattellò sul viso:
— Archibaldo Riccoboni!
— Ma come? Tu?
Merita parlare brevemente di Archibaldo Riccoboni, 
figura di un tempo che fu. Quel nome da comico del Re 
di Francia gli veniva dalla madre, una piccola ballerina 
giunta al San Carlo non si sa come e per la quale fu pre-
so da furente amore un vecchio obeso duca napoletano. 
La poveretta affascinata l’ascoltò e morí un anno dopo 
mettendo al mondo un rampollo che il nobile duca – 
sposo, padre e anche nonno – dovette lasciare inscrivere 
sotto il nome materno, pur impegnandosi ad assicurarne 
l’esistenza. E gli fissò una rendita che prima della guer-
ra poteva passar per opulenta, quelle venticinquemila li-
re annuali di tutti gli eroi delle commedie di Dumas fi-
glio. Il nome – risultante dall’anagrafe – veramente era 
Bartolomeo  e fu sopportato fino all’età della ragione e 

41

poi cancellato da Archibaldo, che suonava meglio per le 
intenzioni di chi lo doveva portare. Fece, bene o male, 
dei buoni studi e conobbe Nereo, povero sgobbone che 
s’industriava   a   vivere.   Anzi,   in   cambio   dei   compiti 
d’ogni sorta, Archibaldo aiutò spesso Nereo: si può dire 
che ne fu quasi la provvidenza. Non che facesse il muni-
fico – sapeva molto bene amministrar le sue rendite il fi-
glio della ballerina! – ma riconosceva i servigi dello stu-
dente povero, e, per limitato che fosse il riconoscimen-
to, diventava sempre una manna per il beneficato. Con 
le tendenze da gentiluomo, trovatosi a sopportare sottin-
tesi ed umiliazioni per la sua nascita sospetta, il Ric-
coboni   ben   presto   dovette   cercare   un   riparo.  Tutto   lo 
portava a una vita elegante, ma la tara iniziale minaccia-
va di farlo naufragare. Come parlar d’onore, se l’agia-
tezza aveva delle radici troppo umide? Fu allora che gli 
venne   un’idea   magistrale:   dove   l’onore   aveva   il   suo 
tempio, il suo Campidoglio? Nelle armi. Chi maneggia 
spada e sciabola, chi sfoglia i codici cavallereschi, può 
dare del  tu  all’onore. E Archibaldo Riccoboni, decisa-
mente, fu il paladino dell’onore. Diventò uno tra i piú 
temuti campioni della grande scuola e, siccome non ne 
aveva bisogno, fu tra i gentiluomini piú ricercati nei pa-
drinaggi e nei giurí d’onore. Piú d’un maestro di scher-
ma celebre si vantò di lui: vinse gare, coppe, medaglie. 
Ma   soprattutto   vinse   l’opinione   pubblica.  Archibaldo 
Riccoboni che poteva impunemente salassare chi si fos-
se permesso delle maldestre allusioni, vide con piacere 
sul proprio passato la spugna della vigliaccheria univer-

42

sale. Fu persino citato come il nobile Riccoboni, e i figli 
del duca suo padre si gloriarono di quel fratello della 
mano sinistra.

Durante il trentennio che intercorse fra il 1885 e il 
1915 Archibaldo Riccoboni imperò nel suo piccolo e va-
sto mondo onorabile di fioretti e di verbali, fra le com-
missioni giudicatrici e le importanti nullità che antepon-
gono   il   cavallo   all’uomo.   Cavallerizzo   di   grido, 
bell’uomo in sussiego verso il sesso gentile, che inchi-
nava   ma   dall’alto   in   basso,   né   servile   né   misogino, 
Archibaldo   potea   vantar   qualche   buona   fortuna   d’alto 
bordo senza passare né da protettore né da amante del 
cuore. Se ne restò in un giusto mezzo, come gli permet-
teva il suo discreto patrimonio, che, prima della guerra, 
potea passar per quasi ricchezza. Ma, dopo il catacli-
sma, le cose cambiarono. Già troppo vecchio per conti-
nuar la vita attiva, non abbastanza per abdicare, vide le 
sette vacche magre con terrore. Tentò di reagire: la Bor-
sa, questa Mecca degli spiantati o degli sfacciati, gli of-
ferse i suoi tentacoli. Vi si lasciò prendere incautamente 
e un bel giorno si trovò all’ablativo.

Senza parere, subito dopo la guerra, troppe cose ri-
nacquero e troppe andarono in disuso: fra quest’ultime 
agonizzarono le importanti sicumere delle verginità ri-
fatte a colpi di giurí d’onore, o almeno coloro che si 
ritenevano i possessori o i conservatori dei simulacri. Il 
povero  Archibaldo,   senza   danaro   e   senza   piedestallo, 
strinse il cinturino, fece un nodo ai lunghi baffi, s’acca-
sciò come un piffero sgonfiato, e sarebbe andato alla de-

43

riva senza un colpo di fortuna che riguardò sempre mai 
nell’avvenire  come  miracoloso. A  sessantacinque  anni 
non si rifà la propria vita come ben lasciò scritto alla fi-
glia l’ingegnere Séllero: ci si rassegna e si cerca, se ri-
mane un po’ di buon gusto, di sprofondar nell’acqua con 
un bel gesto da gladiatore morente. E se ne persuadeva 
senza   confortarsene   un   mattino   di   maggio   dell’anno 
1924, proprio sotto l’ombrello vegetale dinanzi a Villa 
Medici, che ascoltò piú tardi le storte ragioni di Piera, 
quando venne a passare una carrozza. Ma una vera car-
rozza, a due cavalli, di quelle che incrociavano anni ed 
anni prima al Pincio, nel tempo della Regina Marghe-
rita.

Archibaldo   consumava   gli   ultimi   capi   di   vestiario: 
moschettiere,   corte   d’onore,   Barbey   d’Aurevilly   fino 
all’ultimo,  un  po’  malinconico,  ciò  che  non  guastava, 
non fresco, ciò che alla malinconia dava un carattere di 
vecchio pastello, lasciò cader l’occhialino e salutò con 
deferenza la carrozza che passava. Non che avesse rico-
nosciuto   la   vecchia   dama   adagiata   sotto   l’ombrellino, 
ma gli pareva, e nel dubbio salutava, il che non guasta 
mai. Però la dama lo riconobbe:
— Archibaldo! Venite qua!
Era la contessa Mariella di Sant’Agata, una piccola 
pescatrice d’Ischia; piú furba di Graziella, invece di la-
sciarsi chiudere nella rete d’un poeta, la gettò sopra un 
vecchio rammollito, il conte di Sant’Agata, e tanto fece 
che il ritinto don Giovanni si decise per il buon motivo.

La piccola pescatrice e il figlio della ballerinetta sim-

44

patizzarono al primo incontro: don Archibaldo fece, sí, 
l’asino alla contessa, ma si ritirò in buon ordine al primo 
colpo di ventaglio mal dato. Però fra i due rimase qual-
che cosa di più d’una sterile simpatia. L’importante Ric-
coboni fu il maestro dei piccoli Sant’Agata, ne fece del-
le   colonne   da   sala   di   scherma,   dei   cavallerizzi   di 
prim’ordine.   Ahimé!   La   guerra   li   mieté   l’uno   dopo 
l’altro. Erano quattro, e forse privi del patrimonio avito 
non avrebbero afferrato i galloni di caporale. Morirono 
semplicemente, senza strombazzature, da coraggiosa ca-
valleria appiedata, e la povera Mariella dopo anni ed an-
ni di intontimento, Niobe d’Ischia, salvata dalla facoltà 
di piangere e di lamentarsi, trascinò la vita senza fanta-
sia fra la villa di Portici e il palazzo cardinalizio di via 
dei Prefetti, ereditato da un prozio del marito.

— Mariella!
— Salite Archibaldo, ché alla nostra età non ci saran-

no dei rosecatori.

VIII

Il professore e il moschettiere, dopo le prime effusio-
ni cercarono un posto da chiacchierare in pace e natural-
mente ripararono nel caffè Greco.

— E tu che fai?
— Nulla piú – rispose il professore – vegeto con la 
mia pensione e qualche economia. Mi basta cosí poco! 

45

Leggo i miei vecchi poeti e mi godo il sole. Ho set-
tant’anni, Baldo.

— A te posso confessare che li ho anch’io, tanto lo sai 

da te. Però...

— Tu... è un’altra cosa!
— No, sai, non è un’altra cosa. I miei settant’anni li 
porto come se fossero sessanta: non ho malanni e lo sto-
maco buono, ma sessant’anni sono qualche cosa... spe-
cie per chi deve servire.

— Che cosa intendi per servire?
— Intendo che non ho pensione e non ho economie e 

che devo pur vivere.

L’umile pensionato passò dalla sua logora casacca al-
la palandrana militare dell’amico: risalí alla cravatta, di-
scese ai guanti e scarpette lucide: incrociò infine lo scu-
discio dal pomo d’onice. Tutto questo fu eloquenza pu-
ra.

— Sí, capisco – rispose il Riccoboni – tu osservi la 

corteccia. Ma l’albero serve, mio caro!

Batté con la mazzetta sul tavolino di marmo.
— Due americani!
— No... ti prego...
— Va là... semel in anno... ricordo ancora il tuo lati-

no.

Sorseggiò il veleno rossastro e pulí quindi i baffi con 

un moccichino di seta bianca.

—   Servo...   o   almeno   intendente,   coadiutore,   o,   se 
vuoi, amico: ma è una dama che mi comanda. Tu devi 
ricordarla... a Napoli... Mariella che chiamavamo Rag-

46

gio di Sole!

Ahimé! Quel raggio di sole non aveva mai rivolta la 
sua luce sul povero Serventi. Sgobbava sulle dispense, 
non   faceva,   no,   scintillare   le   lame   terse,   né   sfogliava 
quel testo di lingua che è il codice dell’Angelini.

— Beh! fa lo stesso. Mariella contessa di Sant’Agata 
è una vecchia amica. Ha cinque anni, forse, meno di noi. 
Ed è sola. Aveva quattro bei figlioli, quattro lame solide: 
la guerra li ha falciati come sterpi secchi. Ma non parlia-
mo di malinconia. Tal quale mi vedi sono... l’ammini-
stratore della contessa di Sant’Agata, ricca, sola, un po’ 
bizzarra, ma buona come il pane. Per bizzarra, lo è. Alla 
mia età preferirei non vestirmi da figurina di Meisson-
nier, come tu mi vedi. Una maglia sotto la camicia, una 
giacca ben calda, un pastrano, il viso ben rasato e la pa-
palina magari con la greca. No: vuole che vesta come al 
tempo del verde aprile; ciò la ringiovanisce, secondo lei. 
Tu la vedessi: pare una vecchia pretenziosa, tutta seta, 
merletti e pelliccie chiare. Dice che rivive il bel tempo 
della   Regina   Margherita   e   del   ritorno   dalle   corse   in 
phaeton coi corni da caccia.

Sospirò.
— Povera Mariella! Nereo, mio caro, hai tu mai os-
servato come è dolce alla nostra età di trovare una don-
na con la quale si sarebbe in altri tempi voluto commet-
tere   il   peccato   di   maggio   e   che,   invece,   è   rimasta 
un’innocente amica?

— Non me ne intendo! – mormorò il pudico profes-

sore.

47

— Va là che non sarai stato un merlo bianco! Ebbene 
Mariella per me fu l’innocente amica, non per merito 
mio, no davvero. Ma poiché – pare – le cose buone che 
si hanno all’attivo contano e rendono il cento per cento, 
come dice il vangelo, eccomi a riconoscere che, per for-
tuna, fra Mariella e me non ci fu che il candore. Per for-
tuna, ripeto. Come potrei oggi essere beneficato da una 
donna che fosse stata la mia amante? A certe cose noi 
d’ieri l’altro annettiamo una grande importanza. Came-
riere, un americano!

Bevette,   ripulí   con   grazia   le   trecce   da   palikaro   col 

moccichino bianco.

—   Sí,   bisogna   riconoscerlo:   beneficato;   perché... 
troppi servigi non le rendo! Sorveglio, questo sí; impe-
disco che la si derubi troppo sfacciatamente: ecco tutto. 
E mi carico dei piú delicati fastidi. Ne ho, per esempio, 
uno che non mi lascia dormire.

— Quale?
— Figurati che Mariella per adornare i suoi velluti e 
le sue trine porta con sé tutte le sue gioie: milioni. È una 
preoccupazione da niente! Anche perché sono custoditi 
da una damigella di compagnia che ha il titolo di lettri-
ce. Titolo, intendiamoci, ché Mariella non legge che il 
libro da messa, alla domenica: non giurerei nemmeno 
che non lo tenga alla rovescia. Beh! avevamo messo le 
mani sopra una ragazza che ci pareva una perla... e ieri 
l’altro sera andò al tabarin con le perle di Mariella. Na-
turalmente non tornò.

— Oooh! L’avete denunziata?

48

— Tu non conosci Mariella! Quasi quasi la colpa è 

sua per aver indotta in tentazione una ragazza povera.

— Eh! Eh!
Archibaldo lo guardò male.
— Non fare il nazzareno! Però – disse dopo un breve 
silenzio – debbo cercare l’araba fenice che la sostituirà. 
Pensa che allegra missione e che responsabilità! Dove la 
trovo una ragazza che resista ai gioielli della contessa? 
A questi lumi di luna! E bella per giunta! Mariella vuole 
gioventú e bellezza intorno a sé, me eccettuato, natural-
mente... per la gioventú.

Nereo   Serventi,   sopra   pensiero,   mostrò   tuttavia 

un’agitazione che non poteva passare inosservata.

— Archibaldo!
— Che hai? Ti fa male l’americano? Succede...
Febbrilmente il professore l’interruppe:
— Vive a Roma la tua contessa?
— Magari! È il moto perpetuo. Siamo sul punto di 

partire per Nizza.

— E allora... e allora... chi sa?... forse ti potrò propor-

re una lettrice.

— Tu? Dio lo volesse! Se me la proponi tu, le affido i 

gioielli ad occhi chiusi!

— Aspetta però. Non so ancora! Ricordi un vecchio 

compagno di scuola Giulio Séllero...

— Séllero... aspetta... non mi è nuovo il nome...
— Probabilmente ne hai letto mesi fa sui giornali.
— Ecco... un dissesto... mi interesso ai dissesti io, per 
affinità elettiva come diresti tu. E quel Séllero fu nostro 

49

compagno?

— Fu mio, dunque fu anche tuo. Si tratta di sua figlia.
— Ah! Ridotta sul lastrico la poveretta?
— No: potrebbe vivere, agiatamente anche. Ma, qui, 

dove la ricordano ricca...

— La comprendo e... m’interessa. Credi che verrebbe 

con Mariella?

— Glielo domanderò.
— Quando?
— Oggi stesso.
— Possiamo ritrovarci qui... verso le diciotto?
— Sta bene.
Il moschettiere trangugiò d’un fiato l’americano.
— Mi levi una spina dal cuore, Nereo!

IX

Piera accettò senz’altro.
— Si parte per Nizza? D’accordo.
E   l’indomani   mattina   il   professore   l’accompagnò 
all’«Albergo del Quirinale», ove la contessa andava ad 
alloggiare tutte le volte che si decideva a partire.

Le vesti nere di lutto non conferivano a Piera quel ri-
salto e quello splendore che le davano sia i vestiti chiari, 
sia pur quelli neri, ma da sera, che lasciavano apparir le 
carni ambrate alabastrine. Ma, pur sotto i veli e l’accol-
latura, il vecchio moschettiere che l’attendeva nell’atrio 

50

ne restò abbagliato. S’inchinò con quella deferenza am-
mirativa e quel tenero ossequio che purtroppo è una pri-
vativa dei vecchi e, sollecito a precederli verso l’ascen-
sore, fece strada come se non una postulante damigella 
di compagnia, ma una principessa del sangue lo seguis-
se.

Oh gran bontà dei cavalieri antiqui!

Tutti cosí i vecchi belli dell’epoca umbertina, quando 
la donna era un mistero; e non un corpo flessuoso e sen-
sibile si stringeva fra le braccia ballando, ma un busto 
rigido costretto nei fanoni di balena.

La contessa Mariella, piccola rotonda grassoccia, sen-
za porcellana sotto la pelle, a sessantacinque anni suo-
nati ne dimostrava venti di meno. Il moschettiere l’ave-
va calunniata nelle sue confidenze al Serventi. Avvolta 
in una veste da camera tutta spuma di pizzi, sincera nei 
capegli grigi, ma appena grigi come una parrucca vene-
ziana, le mani un po’ tozze che rivelavano l’origine ple-
bea, le attaccature che la confermavano, sorrideva con 
grazia infinita mostrando una propria dentatura, acco-
modata di certo, ma non intarsiata d’oro, come pur trop-
po gli americani ci hanno convinto ad usare sfacciata-
mente. E rideva con impeto giovanile, come piangeva: 
passava dal riso al pianto con una facilità da testolina 
sventata.

— Oh! la bella guagliona che mi porta il vecchio bar-

bagianni spennacchiato!

I baffi spaventosi del moschettiere s’agitarono.
— Neh! Mariella, questa è la signorina Séllero, di cui 

51

vi ho parlato. E questi è il professore Serventi, l’amico 
mio.

Si chinò, parlò piano alla dama:
— Badate che è in lutto recente.
Il visino tondo, da vecchia bambola, si commosse.
— Venga, signorina, venga, e, se non si spaventa di 
una vecchia, sieda qui vicino a me. Professore, la prego! 
Archibaldo, offrite una poltrona al professore! Poverina, 
ma noi le vorremo tanto bene! perché resta con noi, ve-
ro? L’ho veduta e mi piace. Gli occhi vogliono la loro 
parte! mi sento già uno sfizio per vuie! Come dice il no-
stro poeta, m’avite appicciato nu vrasiero mpietto, bella 
mia. Che ne dite di questa vostra befana d’amica, perché 
voglio essere un’amica pe’ vuie, come una mammariel-
la, e  vuie  vi dovete sentire in confidenza con me. Non 
come la signorina Ramponi, quella sciagurata che chissà 
dov’è e che mi faceva la riverenza come al cardinale del 
Duomo, col turibolo, e mi chiamava contessa! Ma che 
contessa!  Io so’  donna Mariella e quando vi vedranno 
con me debbono spalancar gli occhi e hanno da dire: 
“Neh! che bella figliola s’è combinata Mariella!”

Chi sa quanto avrebbe continuato la contessa che gli 
altri ascoltavano – un po’ stupiti ma lieti Piera e il pro-
fessore, impaziente Archibaldo – se non avesse fatto ir-
ruzione da una porta socchiusa un pekinese di manto 
avana  chiaro,  con  le  orecchie  in  guardia  e  il  musetto 
arcigno   e   la   coda   all’orza,   o   meglio   di   bolina,   come 
quella dei bracchi che puntano.

— Neh! Pulcinella, chi ti ha permesso?...

52

Ma il canino, dopo un riconoscimento amicale alla 
contessa   e   al   moschettiere,   s’avvicinò   gravemente   al 
professore e parve osservarlo con curiosa benevolenza. 
Tanto   che   quasi   compreso   della   propria   importanza   e 
dell’attesa comune d’un miracolo, spiccò un salto im-
provviso e festosamente s’agitò poi sulle ginocchia del 
vecchio, rimasto confuso e felice.

— Neh! Purecenella non si sbaglia, prufessò. Vuie si-
te un uomo commifo! Lascia, lascia in pace il professo-
re, Pulcinella, e vieni qui da mamma toia.

Archibaldo piegandosi le susurrò all’orecchia.
— Già si dovrebbe parlare d’interessi, ma non me la 
sento! Lasciamo che questi due signori che hanno delle 
paranse di giudizio se la intendano fra di loro, e noi in-
tanto parliamo degli affari nostri.

E quando, restarono sole, il giocondo viso della con-

tessa diventò quasi grave:

— Figlia mia – disse – non voglio sapere gli interessi 
vostri, né di borsa né di cuore. Dei soldi poco mi curo, 
ma della tranquillità vostra, che è poi un po’ la mia, sí. 
Dunque   parlatemi   schiettamente   e   ditemi   se   ci   avete 
qualcuno dietro sta bella fronte janca.

Piera la fissò calma, non senza però manifesta sorpre-

sa.

— No contessa...
— Chiamatemi donna Mariella...
— No, donna Mariella, finora non c’è nessuno qui e 

qui.

— Meglio cosí. Non che la donna, figlia bella, non 

53

debba voler bene. Bestemmierei. Ma c’è sempre tempo 
per noi e piú gli anni passano, più il nostro cuore ci fa 
delle brutte sorprese. Ma almeno siamo forti. Mi piace 
che non ci sia nel suo cuore...

Quando si faceva seria, Mariella dimenticava persino 

il «voi» napoletano.

— ...qualche bel signorino dispotico e inconcludente, 
che la faccia vivere in agitazione. Meglio cosí. Nel par-
tire con me farà davvero vita nuova, perché vuol far vita 
nuova, mi pare...

La guardava sorridendo.
— Sí, donna Mariella, vita nuova. Qui a Roma, dove 
ho vissuto ricca, non posso far la vita modesta che mi 
consentirebbe il poco che mi rimane. E la fortuna ha vo-
luto che il buon professore incontrasse il suo vecchio 
amico...

—  Ringraziamo  Gesú.  La  fortuna  è  per  noi  vecchi 
quando incontriamo dei giovani come voi. E credo che 
andremo d’accordo. Le basta tutto quest’oggi, ed anche 
domattina, per i suoi preparativi?

— Sí, donna Mariella, mi basta.
— Alla grazia di Dio! Vi aspetto allora domattina a 

colazione col professore.

X

C’era uno di quei tramonti che Roma, pur cosí prodi-

54

ga, dispensa di rado. Piera avea voluto risalire al Giani-
colo, rivedere i luoghi del suo passato cosí recente, e 
che le pareva già cosí lontano. La villa Séllero era chiu-
sa, arcigna. Come dice il poeta, non la riconobbe e non 
fu riconosciuta. Con una stretta di cuore se ne allontanò, 
si ridusse lentamente sul piazzale, fra le belle macchine, 
fra i bimbi gai, fra i melanconici solitari, gli umili che si 
accontentano della vita e che sono i veri signori nel va-
no accavallarsi degli interessi e delle vanità d’una popo-
lazione inquieta. Rivedere quei luoghi dell’adolescenza 
e della giovinezza, dopo la prima impressione dolorosa, 
dopo la prima stretta al cuore fu per la fanciulla quasi un 
sollievo. Sentí che n’era già staccata, già sradicata. Non 
la si riconosceva, e non riconobbe a sua volta. Il povero 
caro scomparso lo portava con sé. Avrebbe l’indomani 
fatta una visita alla tomba, ma sentiva ch’Egli sarebbe 
partito con lei. Della mamma appena si ricordava: era 
troppo bimba quando l’aveva perduta e i ritratti poco le 
dicevano.   O   almeno:   poco   le   avevano   detto   finora. 
Adesso però che all’ombra materna s’era un’altra ombra 
avvicinata, ecco la nuova creava dei contorni all’antica, 
la faceva risaltare, le dava rilievo. Era la vita nuova nel 
ricordo. È cosí che quando, una cara anima va a rag-
giungere un’altra, pare che una casa nuova si popoli, ca-
sa ove si è ricevuti da tante mani tese, da sorrisi un po’ 
indefiniti ma fedeli, da susurri di consolazione, non fe-
stosi ma teneri. È un popolo nuovo che si forma e ci 
aspetta. I morti ci accompagnano dovunque, ci tengono 
compagnia: dalle tavole, dalle scansie, ecco, fra le cor-

55

nici, i volti che sono piú nostri! E sono piú nostri com-
pagni i ritratti dei morti che quelli dei vivi! Quelli alme-
no – è consolante – non ci faranno subire disillusioni. 
Sono veramente la nostra coorte ideale e ci assistono pel 
vasto   mondo,   pei   sentieri   della   vita,   negli   agguati,   e 
gioiscono e s’addolorano con noi, pur sorridendo ai no-
stri vani e piccoli dolori.

Quella sera mentre riponeva nella valigia i ritratti dei 
due cari, le parve di sentirsi piú tranquilla e il ricordo 
penoso della villa chiusa, che le era apparsa tanto arci-
gna, si cancellò totalmente dal suo pensiero. La rivide 
com’era una volta, apparente dalla salita, quando vi ar-
rancava con la macchina docile, e Rico, il meccanico, le 
faceva gli elogi per la mano sicura. E non provò piú do-
lore di pensare al passato.

Lo disse l’indomani al professore, mentre percorreva-
no la via Nazionale per recarsi alla colazione della con-
tessa.

— Mia cara, – le rispose il vecchio amico, – se i ri-
cordi diventassero dolorosi, noi che portiamo un sacco 
d’anni invece della serenità avremmo per compagnia la 
disperazione.

Mariella invece apparve loro un po’ triste.
— Quando devo partire per l’estero mi fa sempre un 
effetto disastroso. Prima naturalmente... ché poi mi ci 
abituo subito. Venga, signorina Piera, che le mostrerò i 
gioielli.

Mentre il professore leggeva i giornali, le due donne 
passarono nella stanza della contessa. Era un campo di 

56

battaglia di bauli e di valige.

— Non vi spaventate,  guagliona! C’è Serafina che 

pensa a tutto.

Infatti   una   cameriera   di   mezza   età,   vestita   di   nero, 
magra asciutta silenziosa si muoveva in quel disordine 
con una lenta cursiezza. Guardò senza meraviglia Piera, 
poi, avvicinandosi ad un armadio, prese e porse alla pa-
drona una valigia.

— Ecco il deposito che le affido, signorina.
Cavò dal seno una piccola chiave, che porse alla fan-

ciulla.

— Qui dentro – disse – ci sono le mie cose piú care, i 
gioielli di famiglia e quelli che furono dati a me da mio 
marito. So che è un’imprudenza portarli in giro, mentre 
una quarta parte soltanto sono quelli che mi servono. Gli 
altri starebbero meglio, secondo Archibaldo, nella cas-
setta di sicurezza di qualche banca; ma non posso. Qui 
ci sono tutti i miei ricordi, e voglio averli sott’occhio 
quando ne sento la necessità. Mi sembra di vivere con i 
miei morti. Ecco la medaglia del mio figliolo maggiore, 
e le croci degli altri: ecco i loro orologi, gli anelli, porta-
sigarette. Questo è l’anello di mio marito: questo zaffiro 
glielo regalai io stessa al nostro anniversario. Guardi: 
ecco le miniature dei miei figlioli...

Piera   seguiva   commossa   quell’inventario   di   nuovo 

conio.

— A lei, signorina Piera. Porti con sé questa valigetta, 
e non la depositi, se vuole farmi un piacere, nella cassa-
forte degli alberghi: quando ne avrò bisogno ricorrerò a 

57

lei. Prima di quella... disgraziata che andò a perdersi, era 
Archibaldo che li custodiva. Ma si fa vecchio e, se una 
notte mi desto col batticuore e voglio vedere le miniatu-
re dei miei figlioli, come obbligarlo a levarsi? No: per 
queste   cose   ci   vuole   una   donna   e   giovane.   Le   donne 
stanno bene coi gioielli, e chi sa! Può darsi che come i 
gatti   dei   pizzicaroli,   si   dispiacciano   delle   cose   buone 
che potrebbero arranfare con le zampette. Veramente ho 
fatto male a mettere la povera signorina Ramponi vicino 
alla tentazione. Ma lei! Lei sa che cosa sono i gioielli. 
Non ne ha piú quel  gulio  cosí forte! E poi è cosí bella 
che ogni gioiello scomparirebbe dinanzi a lei. È bella...

— Oh! donna Mariella!
— Beh! che c’è? Ci dispiacciamo? Quando avevo la 
sua età e mi dicevano «bella» ci provavo un gusto... E 
me lo dissero! Anche a lei del resto...

La cameriera s’avvicinò portando una pelliccia.
— Anche a Serafina l’avranno detto. Vero Serafina?
La mummia non si scompose: seria com’era venuta se 

ne andò.

— E adesso, a colazione!
Piú tardi Piera si trovò sola col professore. Aspettava-

no le macchine per andare alla stazione.

— Mio buon amico, – disse la fanciulla – come posso 

dirle grazie?

— Figliola, – rispose il vecchio – è per noi, per quelli 
della mia età che si inventò il detto: partire è un po’ mo-
rire. Pazienza: tornerò ai dolci ozi di un tempo, cercherò 
il sole, e, nel caldo, le ombre di Villa Borghese per leg-

58

gere i miei vecchi libri. Ma – aggiunse con un malinco-
nico sorriso – amerei di leggere anche, a volte, delle let-
tere tue.

— Le scriverò spesso, professore. Le dirò tutto di me, 
la terrò al corrente dei nostri viaggi. E anche lei mi scri-
va, quando è stanco di leggere i suoi vecchi libri.

Qualcuno che passava salutò. E fermò anche sorpreso 
e irresoluto la macchina. Un pizzardone lo invitò peren-
toriamente a proseguire:

— Chi è professore? Salutò lei o me?
— Tutti e due. Forse piú te di me. Non lo riconosci? 
È il signor Ottone, ricordi? che ti ha fatto ricondurre a 
casa quando la tua automobile restò in panne sul Corso 
Italia?

— Ah! L’avevo osservato cosí poco! E, a proposito, 

che ne fu di quell’altro signore ch’era con lui?

— Il Colonnello Renzi? Addetto areonautico a Parigi.
— No... il Virgilio... come si chiamava? Marone, non 

è vero?

— No. Si chiama ancora Morandi. Chi sa. Non l’ho 
piú veduto. Che sia andato davvero fra gli antropofaghi? 
L’avresti tu sulla coscienza!

* * *

Fu nel cercare il pigiama in cabina che saltarono fuori 

dalla valigia le scarpette rosse.

Piera le fissò a lungo sopra pensieri. Ma senza sorri-

dere.

59

PARTE SECONDA

LA PROFESSIONE DI DANZE

60

I

Quella mattina Luigi Arrighi si destò di malumore. 
Gli accadeva sempre cosí quando il bel sole di Roma 
non si insinuava attraverso le persiane e non faceva ri-
fulgere uno specchio messo di sbieco, che gli serviva da 
sveglia. Mezz’ora dopo il levar del sole – estate e inver-
no – un raggio investiva lo specchietto e il riflesso ine-
sorabile raggiungeva la faccia del dormiente e lo sve-
gliava. Sempre di buon umore. Quando però il cielo era 
coperto, niente raggio: il sonno continuava e la sazietà 
generava l’irrequietezza, i cosidetti «nervi».

Quella mattina il cielo era coperto, plumbeo. Un oro-
logio Westminster della sala vicina suonò lungamente. 
Ma il giovane se ne preoccupò ben poco: nulla da fare 
né imminente né prossimo né lontano. Se ci fosse stato 
il sole, s’era proposta una mattinata da bighellone a villa 
Borghese.

Era  in  forse  fra  riaddormentarsi  o  chiedere   il  caffè 
quando la derivazione telefonica a capo del letto squillò 
insistentemente.

— Pronti... Milano!
— Milano! – pensò l’Arrighi – o chi sarà? Pronti!
Chiarissima la voce lontana chiamò.
— È lei, Arrighi? Sono Bonichi.
— Buon giorno! Dica pure!

61

— Ecco: ha letto i giornali d’ieri?
— Di Milano?
— Naturalmente.
— Li ho scorsi.
— Ha notato il furto all’«Hôtel Cosmopolis»?
— I gioielli di una contessa?
— Sí. Ascolti. Un giovane maestro di ballo, già di 
buona   famiglia,   certo   Montagni,   fiorentino,   che   si   fa 
chiamar conte, è partito ieri l’altro sera per Roma. Scese 
a una piccola pensione... aspetti... come si chiama la sua 
pensione?

— «Nereide».
— La stessa. Mi pareva. L’ha veduto?
— No. Ieri non ho fatto colazione e non ho pranzato 

qui.

— Qualcheduno può sentire dalla camera vicina?
— Aspetti.
Scese dal letto, aprí bruscamente la porta. Vide il sa-

lotto deserto, le imposte aperte.

— Nessuno. Ho la stanza appartata, muro esterno, an-
golo. Fra me e il restante della pensione un salotto, de-
serto.

— Bene. Sorvegli il ballerino. Lo segua. C’è un agen-

te appostato giú al suo portone, ma ne ho poca fiducia.

— Autorizza il pedinamento?
— Riceverà il nulla osta dal commissario dei Prati.
— Bene.
— Eviti ogni relazione, anche sicura, con la polizia.
— Bene.

62

—   Deve   essere   insospettabile.   Domani   riceverà   un 

plico di fotografie, relazioni, e ritagli di giornali.

— Bene.
— Ritelefonerò, se c’è bisogno, domattina  alle sei. 

Faccia lasciare la derivazione con la sua camera.

— Di notte c’è sempre.
— Bene. Lei non telefoni: scriva per espresso di sera, 

per posta aerea fino a mezzogiorno.

— Bene.
— Addio!
— Si conservi!
Luigi Arrighi poggiò il dito sul bottone del campanel-
lo. Apparve quasi subito col vassoio del caffè una donna 
di mezza età, facciona di luna piena, corpo in concor-
renza col viso, piccola e tozza, fasciata in un grembiulo-
ne bianco, una cuffia sui capegli copiosi del miglior ne-
ro.

— Buon giorno, signorino!
— Buon giorno, Annarella. Che fa la sora Settimia?
— E che so io! Brontola per la spesa.
— Pregala di venire qui.
— Subito, signorino!
Mentre sorbiva il caffè, l’Arrighi girò lo sguardo in-
torno e lo posò soddisfatto sopra un baule nell’angolo a 
destra, carico di giornali. Aveva l’abitudine di conser-
varli:   ogni   settimana,   e   precisamente   nel   pomeriggio 
della domenica, ne faceva la scelta. Mentre li covava 
con gli occhi, soprapensiero, entrò la sora Settimia, pa-
drona della «Pensione Nereide», un donnone il doppio 

63

di Annarella, viso quadrato, nera come pece, mani enor-
mi, piedi che arrivavano mezz’ora prima.

— Buon giorno, sor Gino!
— Buon giorno, sora Settimia! Scusi se l’ho disturba-

ta.

— Ma che le pare!
Il viso arcigno del donnone, in perenne malumore si 
schiarí. È generoso il popolo romano: una carezza, una 
parola   cortese   lo   ammansisce   di   colpo,   anche   se 
l’apparenza sia d’istrice.

— Sora Settimia, arriva un mio vecchio zio, e vorrei 

che abitasse qui con me. Ha una stanza?

— Che peccato, sor Gino! L’ultima l’ho affittata pro-
prio ieri, a un paino smanceroso che sorride sempre, un 
conte...   ma   di   quelli   che   contano   poco:   ho   voluto   la 
quindicina anticipata.

— È la camera al di là del salotto?
Col pollice le cennò dietro le spalle.
— Appunto sor Gino, quella.
L’Arrighi parve riflettere. Poi domandò:
— S’apre solamente sul salotto quella camera?
— No, sor Gino, sul corridoio anche....
— E allora si potrebbe fare camera il salotto: c’è il di-

vano.

— Per me, se s’accontenta...
— Chiude la porta e lascia al suo paino l’uso di quel-

la sul corridoio. Va bene?

— Benissimo, sor Gino, quando arriverà l’amico suo?
— Questa sera.

64

— È persona ammodo... già, se gli è amico!
— Stia tranquilla... è... come dire, piú che amico: può 
darsi che diventi davvero mio zio... per via della fidan-
zata.

La facciona della Sora Settimia si rischiarò:
— Complimenti e figli maschi, sor Gino!
— Adagio... grazie. Prima bisogna che mi faccia la 

posizione, che neanche lei è ricca: la dote d’Eva.

— Buona e bella... e a lei sor Gino, cosí garbatino 
com’è, non mancherà la posizione. Mi incarico subito 
della stanza.

— Grazie, sora Settimia, un altro favore. La mia fi-
danzata è... telefonista. Desidererei che quando va a let-
to lei, la derivazione fosse riservata a me...

— Ho capito... di notte si fa conversazione... ho capi-
to. Tutta per lei, sor Gino. E potrà parlare con la sua in-
namorata la notte intera, senza disturbo, come  er Papa 
quando è davanti alla radio.
— Grazie, sora Settimia!
— Ai suoi comandi, sor Gino.

II

Rimasto  solo Gino Arrighi si precipitò dal letto e in 
pigiama sedette accanto al baule dell’angolo e cominciò 
a sfogliare i giornali.

Era quel che si suol definire un bel giovanotto, verso 

65

la trentina, che la collaborazione in un affare celebre1 
aveva fatto notare dalla polizia ufficiale. Dopo un breve 
periodo a Milano, il vice-questore Ascanio Bonichi, che 
gli voleva bene, lo aveva consigliato a specializzarsi pri-
vatamente, quale aiuto nei casi difficili per la polizia uf-
ficiale, debitamente autorizzato, non senza la libertà di 
assumere incarichi segreti nel limite concesso dalla leg-
ge e dai regolamenti. È ristretto questo limite, ché la ve-
ra polizia è naturalmente gelosa, come lo sono per lo piú 
coloro che lavorano senza entusiasmo né vocazione. Per 
ogni Bonichi, nato poliziotto nel piú nobile senso della 
parola, quanta povera gente di stretto cervello, di breve 
educazione,   che   tira   lo   stipendio   e   lascia   campare!   E 
quanti che aspirano a far carriera e quindi vogliono farsi 
del merito a qualunque costo, supponenti prepotenti az-
zardosi e incaponiti spesso nell’errore!

Ma la professione di detective privato in Italia è stret-
ta in una cerchia di regolamenti cosí soffocante che i po-
chi di buona volontà che vi resistono vengono ad acqui-
stare una tale abilità da diventare aiuti preziosi, quando 
la polizia ufficiale è impersonata da un Bonichi, senza 
falsi orgogli, senza invidie, con l’unica mira generosa 
della giustizia.

Nel colloquio telefonico riportato nel precedente ca-
pitolo i lettori ormai sagaci avranno notato una domanda 
fatta dall’Arrighi:

— È autorizzato il pedinamento?

1 Vedi Il sette bello.

66

Pedinare un sospetto, cioè seguirlo per vedere dove 
va, che fa, chi avvicini, che cosa compra e via dicendo è 
il principio naturale d’una qualsiasi inchiesta. Ma i re-
golamenti lo vietano e quindi il povero detective privato 
può   incorrere   in   contravvenzioni   e   pene   su   denuncia 
dello stesso delinquente pedinato che non manca di fac-
cia tosta e conosce bene le leggi che viola e i diritti che 
gli dànno.

Mentre sfogliava i giornali di Milano, Gino Arrighi 
fischiettava allegramente il tango alla moda, la finestra 
aperta, quando il motivo stesso fu ripreso poco discosto, 
da una voce tenorile, esile ma intonata. Il nostro segugio 
tese le orecchie interrompendo la ricerca. La sua stanza 
guardava un giardino interno ove s’irrobustivano delle 
palme e delle conifere quasi giganti: c’era fra le piante 
un edificio quadrato, sollevato da terra per tre gradini, 
probabilmente costruito ad uso di serra, poi ridotto ad 
abitazione: due grossi cani bianchi da pastore della cam-
pagna romana sonnecchiavano al sole sui gradini, che 
l’Arrighi sbirciava adesso in piedi, senza sporgersi, in-
tento ad ascoltare la voce tenorile, che canticchiava il 
tango, attardandosi e spesso impuntandosi negli erre.
— Deve essere il maestrino di ballo – mormorò.
E di colpo, alzando le spalle, si sporse. Alla finestra 
che seguiva quella del salotto intermedio stava affaccia-
to un giovanotto dall’apparenza distinta. Pigiama lilla 
alla   russa,   non   vistoso:   ne   uscivano   due   mani   curate, 
piccole, un po’ magre, ed un viso pallido che la capiglia-
tura nera e le basette e i baffetti appena accennati, da 

67

eroe cinematografico, facevano piú pallido ancora, esan-
gue. Notò l’orecchio piccolo aderente, le sopraciglia ri-
dotte, e una sigaretta spenta fra le dita, un’umile popo-
lare sigaretta della Regia, di tabacco scuro. Ma non fu 
notato:   il   cantore   fissava   malinconicamente   la   casetta 
sottostante e i grossi cani e le palme e le conifere, assor-
to. L’Arrighi ne approfittò per ritirarsi insospettato, e ri-
cominciò a sfogliare i giornali, che dedicavano delle co-
lonne  intere   al  furto  dei  gioielli  commesso  all’«Hôtel 
Cosmopolis».

Imparò cosí che la contessa Mariella di Sant’Agata, 
vecchia   signora   dell’aristocrazia   napoletana,   vi   aveva 
preso   stanza   in   compagnia   dell’intendente  Archibaldo 
Riccoboni, della dama di compagnia, la signorina Piera 
Séllero...

— Séllero? Conosco questo nome... Ah! sí, ci fu una 
banca Séllero... liquidata, rovesci di fortuna, bisogna ap-
purare.

... e di una cameriera e un meccanico. La damigella di 
compagnia aveva l’incarico speciale dei gioielli, per una 
ingente somma, gioielli di famiglia, ricordi, cari e dolci 
ricordi che la contessa voleva aver sempre sotto gli oc-
chi e non affidava nemmeno alle casseforti degli alber-
ghi. Quattro figli della contessa, brillanti ufficiali di ca-
valleria e di marina, erano morti in guerra. E appunto i 
gioielli di questi figli defunti erano stati rubati. Consi-
stevano   in   parure   o   finimenti:   anello,   spilla,   bottoni, 
composti di rubini, smeraldi, zaffiri e topazi: ogni figlio-
lo aveva la sua pietra speciale, fra le piú belle che si co-

68

noscessero, per un valore totale di circa mezzo milione. 
Oltre a questi erano spariti altri gioielli di minor prezzo 
come pietra, inestimabili come legature e ceselli, però. I 
giornali non si dilungavano troppo sul fatto: l’Arrighi ri-
conobbe le misure precauzionali del Bonichi, allorché 
assumeva personalmente la istruttoria poliziesca di un 
affare: non si comunicava che quel tanto di necessario 
all’utilità dell’indagine oltre ai dati di fatto essenziali. 
Cosí, a malgrado il titolo vistoso, poche notizie gustose 
il pubblico assetato poteva bere: custode della valigia 
dei gioielli era la signorina Piera Séllero, figlia d’un no-
to banchiere romano caduto in rovina. La polizia le ave-
va fatto subire un interrogatorio in regola, quantunque la 
contessa di Sant’Agata protestasse la sua assoluta fidu-
cia in essa. Risultato quasi nullo. Verso le dieci della se-
ra la contessa aveva chiesto i gioielli, ma la signorina 
Séllero essendo indisposta la vecchia dama avea rinun-
ciato al suo capriccio. La ragazza durante il pomeriggio 
a malgrado le poco soddisfacenti condizioni di salute, 
una tosse ostinata regalo d’un ballo di beneficenza dato-
si all’albergo, aveva ricevuto alla presenza della contes-
sa un conoscente di Nizza, il vice-console Virgilio Mo-
randi e un ufficiale d’aviazione, il colonnello Sulpicio 
Renzi. Verso le diciotto, accomiatatisi i due, per istanza 
della contessa, dopo aver alquanto resistito, s’era messa 
a letto e alle ventidue aveva qualche grado di febbre. 
Dei gioielli non chiese la contessa che nel pomeriggio 
del giorno dopo, recandosi personalmente nella stanza 
della signorina Séllero contigua alla sua. E si accorse al-

69

lora   del   furto.   Erano   le   tre   del   pomeriggio.   Il   signor 
Archibaldo Riccoboni, la cui stanza era in fondo al cor-
ridoio e che la sera verso le ventitré e la mattina verso le 
dieci aveva fatto visita alla malata per vedere come si 
sentisse, non s’accorse d’alcunché d’anormale o di sem-
plicemente spostato nella stanza, chiusa e aperta dalla 
cameriera d’albergo col passepartout. Era anche chiusa 
la porta di comunicazione con quella della contessa che 
però quest’ultima credeva d’aver lasciata aperta per sor-
vegliare la febbre della dama di compagnia che amava 
come una figliola. Una nota degna d’osservazione: la 
contessa, risvegliatasi piú tardi del solito, sentí la testa 
pesante   e   un   senso   di   nausea:   l’attribuí   a   pochi   fiori 
scelti che aveva portati il signor Morandi nella visita del 
giorno prima, visita di commiato. Infatti il vice-console 
doveva partire per Roma, essendo in regolare licenza. 
Fin qui i giornali con una breve aggiunta: il fermo della 
signorina Séllero nella sua stanza ove del resto era tutto-
ra degente per la tosse ostinata.

Gino  Arrighi   abbandonò   il   foglio   e   accese   una   si-

garetta. Fumò percorrendo a brevi passi la camera.

Non   giungeva   piú   dalla   finestra   aperta   l’eco   della 

canzone a tango.

— Hum! Non si sono davvero fatti male! Il sor Asca-
nio è sempre lo stesso. Già per riuscire non bisogna aver 
vanità. Non lo nominano nemmeno per prossimo. Lo ri-
conosco. È sempre il nostro  sor Commissario. La vita 
d’ufficio fra le carte e le visite ufficiali non fa per lui. Si 
rimette alla vita attiva. E fa bene. L’umile figlio di mio 

70

padre lo approva. E vediamo adesso di ricostruire qual-
che cosa con i semplici dati che possediamo.

Portò i giornali sul letto e si mise a sfogliarli accura-
tamente.  Ad   un   tratto   si   fermò   sopra   le   illustrazioni 
dell’Ambrosiano.

— Hum! Ecco qualche cosa di interessante!
Era la fotografia a magnesio d’una piccola folla ele-
gante in un salone. Sopra c’era scritto: «Il  dancing  di 
beneficenza   all’«Hôtel   Cosmopolis»,   e   sotto:   «Visita 
delle autorità nel pomeriggio del primo giorno».

— Vediamo! Vediamo!
Corse ad un cassetto, ne trasse una lente e ispezionò 

accuratamente la fotografia.

— Hum! Strano come in un gruppo tutte le persone 
assumano espressioni sbalordite. E chiudono gli occhi al 
colpo del magnesio. Hum! Questa faccia pallida può es-
ser lui...! Dancing di beneficenza... primo giorno... deve 
essere stata una Kermesse addirittura. Ma lui c’era. Il 
Bonichi non mi avrebbe telefonato stamane.

Ripose accuratamente i giornali sul baule e cominciò 

a vestirsi.

Si guardava soddisfatto nello specchio allorché rin-

toccò la campanella della colazione.

III

La sala da pranzo della «Pensione Nereide» occupava 

71

la parte destra del primo piano, verso la via Crescenzio. 
L’apparenza snella ed allegra era data da un mobilio flo-
reale, moda fragile e borghese della fine del secolo scor-
so. Certe sedie, certi tavolinetti, certe poltroncine a ben 
guardarle mostravano parecchie mani di smalto a pen-
nello, ma facevano un bel vedere tutte rosso-vivo sul 
bianco   delle   muraglie!   Nel   centro   una   tavola,   capace 
d’una ventina di persone, ed agli angoli alcuni mobili, 
imitazione fiorentina, che contenevano gli arredi indi-
spensabili. Alle pareti grandi fotografie di gare classiche 
di foot-ball: il marito della sora Settimia, fortunatamente 
defunto per il buon andamento della pensione, apparte-
neva   alla   categoria   degli   arrabbiati,   dei   fanatici   dello 
sport, chiamati in linguaggio ormai comune «tifosi».

Quando Gino Arrighi entrò quella mattina, con qual-
che minuto di ritardo, nella sala da pranzo della «Pen-
sione Nereide», non c’era di inoccupato che il suo po-
sto. Gli altri nove commensali curvi sul piatto risposero 
con cenni diversi al suo saluto. Lo conoscevano poco, 
perché ci mangiava di rado. Ma poiché le camere della 
pensione sommavano a sette, di cui una matrimoniale 
occupata da due vecchi tedeschi, i primi che aveva co-
nosciuti, ne risultava che c’era un commensale di piú. 
La degna sora Settimia non aveva l’uso di presiedere la 
tavolata, come in certe pensioni le padrone piene di sus-
siego: anzi da buona romana serviva per la prima, ri-
sparmiando cosí un  maître. Quindi c’era fra i nove un 
ospite vero, non appartenente alla pensione. Lo cercò 
dello sguardo senza parere. Cominciò a salutare i due 

72

vecchi tedeschi Herr Ermanno Newmann e Frau Doro-
tea, mastodontici, talmente eguali che parevano gemelli: 
in piú l’uomo portava il pizzo bianco e gli occhiali di 
tartaruga a stanghe, mentre quelli di Frau Dorotea, pure 
a stanga, erano d’oro. Accanto a lui miss Collins, una 
vecchia inglese magra improsciuttita che rispondeva con 
un grugnito al dolce nome di Florence, e poi suo nipote, 
un   bell’uomo   sereno,   di   poche   parole,   già   celebre   a 
quarant’anni quale professore di archeologia. Infatti il 
nome di Edoardo Collins s’era fatto strada rapidamente 
pochi anni prima per degli scavi fortunati in Asia Mino-
re.

Gino Arrighi gli si era seduto accanto e lo aveva sa-
lutato: senza cessare di mangiare, l’inglese gli aveva pa-
catamente restituito il saluto. Alla sua destra il nostro 
amico sorrise a Mary Ambrose, una giovane americana 
che conduceva il proprio fidanzato, Billy Patterson, in 
viaggio di istruzione per fargli fare uno studio compara-
to fra le sale da ballo europee e quelle americane. Billy, 
un ragazzone enorme, dalla cui bocca, simile a un forno, 
usciva una voce tenorile, flautata, dolcissima, che si pre-
stava a malignità di dubbio gusto (che i due però non 
comprendevano:   fortunatamente,   perché   possedevano 
dei pugni da sportivi), sedeva accanto a un bel giovane 
in tenuta d’aviatore, il capitano Mario Gelli, che portava 
la mano destra appesa al collo. Fu questi che interruppe 
la forchettata di spaghetti al ragú per salutare colui che 
giungeva buon ultimo.

— Che è accaduto, capitano? – chiese Gino additando 

73

il braccio fasciato.

— Infortunio sul lavoro: poco male, ma almeno ripo-

so. Buon appetito!

— Altrettanto, capitano.
Il saluto circolare che fece sortí vario risultato: i due 
tedeschi e la vecchia miss ebbero un piccolo cenno, gli 
occhi da nittalopo dell’archeologo si socchiusero, Billy 
espansivo   emise   parecchi   «aooh!   aooh!»   su   toni   cre-
scenti, Mary gli strinse il braccio da farlo urlare.

Dei due nuovi ospiti, giunse un timido cenno del gio-
vane ballerino. Ma la sua compagna gli posò i grandi 
occhi fulvi addosso quasi attendesse a quel posto fino 
allora   vuoto   qualcuno   di   maggiore   importanza.   C’era 
sorpresa e simpatia in quello sguardo che poi covò di 
quasi materna paura – cosi almeno la tradusse l’Arrighi 
– il suo giovane compagno. E il silenzio ritornò: la sora 
Settimia apparve con una portata di carciofi alla romana 
per i due tedeschi, disinteressati dell’universo mondo. 
Poté allora il nostro amico riprendere, senza parere, le 
sue   osservazioni   che   si   concentrarono   sul   maestro   di 
ballo e sulla sua vicina. Chi li avesse guardati con indif-
ferenza avrebbe potuto credere chi sa che, ma invece 
l’Arrighi  lontano  da  certe  apparenze  di  contrabbando, 
piú sereno, senza fretta di giudicare, pur guardandoli di 
sfuggita, fece un cumulo di preziose osservazioni. Anzi-
tutto il viso di lui, pallido, quasi da sofferente, quasi ti-
rato, ma senza marchio né macula di vizio, senza l’aria 
impertinente o sfacciata dei suoi simili di professione, 
senza quella patina di brutale cinismo, di ferocia brutale, 

74

che certi maschi dei balli e dei ritrovi notturni portano 
impressa   come   un   marchio   disgustoso.   Pareva   invece 
spaurito quel viso, oppresso, mortificato, assetato d’aria 
e di luce: un povero viso che le veglie avevano troppo 
affaticato. Cosí le mani, troppo magre: sull’anulare di 
sinistra brillava uno smeraldo, falso evidentemente, in-
castonato in oro vecchio, troppo largo, tanto che il peso 
della pietra la celava spesse volte sotto il dito. Poi la 
chiara luminosa faccia di lei, d’un tono meno pallido, 
quasi severa, ma piena di bontà, che un pensiero assil-
lante   domina,   perché,   se   pure   incline   alla   serenità,   è 
mobile, a chiaroscuri, e qualche volta s’arruga. E sem-
pre   cova   con   uno   sguardo,   quasi   materno,   dei   buoni 
confidenti occhi castani il giovane che ha daccanto.

Nello scoprire quello sguardo, e nel seguirlo, e nel di-
vertirsi a sorprenderlo, quando si distoglie da lui per os-
servare i commensali, Gino Arrighi arriva alla conclu-
sione che fra i due c’è parentela, non legame di contrab-
bando. Anzitutto si somigliano nel profilo, nella rego-
larità dei tratti, negli occhi, nelle labbra un po’ grosse, 
nei lobi delle orecchie e nelle mani, adesso che la sini-
stra di lui e la destra di lei sono vicine posate sulla tova-
glia. Ma chi è lei? in quale camera della pensione vive 
se non in quella di lui? Ecco però subito il problema 
spiegato dalla signora Settimia rivolta al giovane:

— La signorina sua sorella verrà a pranzo questa se-

ra?

Un cenno affermativo, mentre un lampo di soddisfa-
zione illumina il viso dell’Arrighi. La signorina se ne 

75

accorge, lo guarda un po’ stupita dapprima, come se la 
cogliesse un altro pensiero, identico al formulato forse 
dal giovane che ha di faccia, offensivo, arrossisce. E lo 
guarda   corrugando   le   sopracciglia,   s’irrigidisce   e 
s’occupa a ripiegare il tovagliolo, non senza mostrare 
una certa irritazione, piú voluta che naturale, però.

In quella, con un cenno di degnazione, i due tedeschi 
se ne vanno, e li seguono i Collins e poi gli americani 
turbolenti, lei rovesciando una sedia, lui lanciando fumo 
a nugoli da un grosso sigaro che mostra ancora l’anello 
di carta dorata. Poi fratello e sorella un po’ impacciati, 
girano   attorno   alla   tavola   e   s’avviano   verso   la   porta, 
mentre   il   capitano   Gelli   sospirando   profondamente 
esclama:

— Arrighi, le pare una pensione questa? Per me è un 

serraglio.

IV

Gino Arrighi uscí insieme al capitano e si fermarono 

qualche momento sotto l’arco del portone:

— Dove va, Arrighi?
— Dalla parte opposta alla sua.
L’aviatore mostrò i denti candidi, ridendo allegramen-

te:

— Evviva la sincerità! E buona fortuna!
Motori e donne: il giovane ufficiale non vedeva altro 

76

nella vita. Ora, sembrandogli poco probabile che l’Arri-
ghi s’occupasse di motori, attribuí la volontà di restar 
solo del compagno a qualche donna. S’avvolse nel man-
tello e s’allontanò dopo un saluto cordiale.

La donna di Gino Arrighi era un vecchio signore con 
gli occhiali e la barba bianca, un po’ curvo, alto lungo 
allampanato   che   abitava   l’attico   di   un   palazzo   di  Via 
Dora, una di quelle fantasiose costruzioni che un archi-
tetto di genio, il povero Gino Coppedè, ha piantate, qua-
le villaggio gaio, al di là di piazza Quadrata.

Ricevette il giovane amico, che credeva sempre a Mi-
lano, con grandi esclamazioni di meraviglia. Bresciano, 
il dottor Remo Sandroni s’era, durante la guerra, con al-
cune geniali modificazioni a certi esplosivi, acquistata 
una modesta sostanza che gli permetteva di vivere, in 
compagnia d’una vecchia governante e d’una gatta gri-
gia, in quell’attico dovuto all’amicizia del morto archi-
tetto e adattato a fucina di esperimenti chimici. Fra la 
bizzarria dell’architettura del Coppedè, fra le ogive e i 
vetri dipinti, storte e lambicchi parevano creati apposta 
come in certe acqueforti tedesche o meglio in certe illu-
strazioni   dei   racconti   di   Hoffmann.  Amico   d’infanzia 
del padre di Gino, aveva sempre sorvegliato ed aiutato il 
figliuolo, che, fin da bimbo, lo chiamava zio, benché fra 
loro non esistesse la minima parentela.

— Non mi aspettavate, zio?
— No, caro, ti credevo a Milano.
— Sono tornato da quasi un mese.
— E non ti sei fatto vedere?

77

— Perché? Per disturbare le vostre care abitudini? Ci 

voleva un motivo.

Le care abitudini del dottor Sandroni erano le seguen-
ti:   s’alzava   presto,   fumava   la   pipa   all’aria   aperta,   si 
chiudeva ore ed ore nel laboratorio, e dopo una succinta 
colazione e un pisolino, raccolte le esperienze compiute, 
scendeva dalla vetta dell’attico per chiudersi in un cine-
ma, ove si divertiva un mondo. Quindi pranzava e poi 
leggeva dei romanzi polizieschi.

— Le mie care abitudini hanno subito un grave scac-
co dal film sonoro, che mi disturba. Prevedo che cancel-
lerò il cinema dalla mia esistenza. Ma ho paura d’anno-
iarmi dalle cinque alle otto del pomeriggio.
— Allora non ho più rimorsi, caro zio!
— Rimorsi di che?
— Di togliervi per un po’ di tempo alle vostre care 

abitudini.

Il vecchio lo guardò sospettoso.
— Scommetto che sei in caccia di qualcuno!
— Errore, caro zio. Di qualche cosa, sí; di qualcuno, 

no.

— Sciarada?
— Che dovete aiutarmi a risolvere.
Gli   occhiali   dell’uomo   curvo   girarono   intorno   alla 
stanza irregolare, tutta archi e mura sporgenti, ripostigli 
e armadi celati, e si posarono sugli arnesi piú strani e sui 
libri piú disparati sparsi qua e là, meno sui plutei e sulle 
tavole che sulle sedie e sui tappeti. E un sospiro salito 
dai precordi accompagnò lo sguardo.

78

— Vediamo, vediamo! Che vuoi da me?
— Poco, o molto, secondo come la prendete.
— Ahi! Ahi!
— Ascoltate prima. Qualche vostra cara abitudine, il 
cinema per esempio, rimane vostra, se esaudite la mia 
preghiera.

— Sarebbe a dire?
— Ho bisogno di voi, della vostra compagnia, del vo-
stro aiuto, del vostro consiglio, ciò è sottinteso: ma so-
prattutto ho bisogno della vostra presenza.

— Perché della mia presenza?
— Per potermi sdoppiare.
L’alchimista   allargò   tanto   d’occhi,   sorvegliando   il 
giovane amico quasi temesse per le sue facoltà cerebra-
li.

— Gino... vieni dall’osteria?
— No, da una pensione di via Crescenzio, dove non 

bevo che acqua.

—   E   allora   spiegami   questo   fenomeno   di   sdoppia-

mento.

— Subito. Vi ricordate, quand’ero in collegio e mi ve-

nivate a vedere, le mie attitudini di filodrammatico?

— Sicuro: avevi attitudine alle parti di padre nobile.
— Amavo truccarmi. Quand’ero soldato si recitò una 
volta ed io scelsi la parte di vecchio. Non immaginate 
mai piú chi rifeci!

— Omero? Pantalone? Canella?
— No: voi.
— Io?

79

— Ne volete la prova? Qui c’è della stoppa, del car-
bone,   della   colla,   del   talco.  Aspettate.   Soltanto   vorrei 
due fazzoletti piuttosto ampi.

— Di che colore?
— Indifferente. Ma eguali.
Il  dottor  Sandroni  andò  personalmente  in  cerca  dei 
fazzoletti e ne portò seco due grandissimi, di quelli che 
le donne adoperano per la spesa.

— Ti servono.
— Perfetti. Scusate.
Ne svolse uno, poi lo ripiegò e ne fasciò la testa del 

vecchio.

— Che fai?
— Non ho parrucche, debbo quindi limitarmi a ripro-
durre i tratti del vostro viso. Li isolo, li incornicio e cosí 
i miei.

S’avvolse l’altro fazzoletto nella maniera istessa pra-
ticata pel compagno, poi dinanzi a uno specchietto con-
cavo lavorò lestamente sul proprio viso come un trasfor-
mista.

Quando si voltò, l’amico uscí in un’esclamazione di 
sorpresa. Non si poteva né sbagliare né esitare: lui! Era 
un sosia perfetto del dottor Remo Sandroni, occhiaie, 
rughe, barba, occhi miopi e doloranti per l’assenza delle 
lenti: lui.

— Meraviglioso! – mormorò.
— Forse – ammise l’Arrighi, – la cornice del fazzo-
lettone aiuta l’illusione – ho fatto la rima. – Vedremo 
questa sera quando mi sarò combinata la vostra parrucca 

80

e riveduta pelo a pelo la vostra barba.

— Questa sera? Ti fermi qui?
— Al contrario. Voi venite da me.
— Io?
L’Arrighi si struccava rapidamente.
— Ah! già, non sapete! Levatevi pure il fazzoletto ed 

ascoltate. Il Sandroni obbedí.

V

Quale risultato del colloquio, la vecchia governante 
ebbe l’incarico di preparare una valigia, e i due amici 
uscirono, presero il taxi chiamato per telefono e giunse-
ro   in   via   Crescenzio   verso   le   sei.   Era   un   pomeriggio 
d’aprile turbato da grossi cirri migranti. Il maggio pros-
simo si annunciava instabile come una vecchia zitella 
nervosa. Ora la padrona della pensione era vedova di 
ben due mariti, vissuti ambedue sulle spalle della mo-
glie: begli uomini ben pasciuti e pieni di onore nelle di-
spute all’osteria: non aveva dunque la sora Settimia nul-
la d’una vecchia zitella, eppure, fosse il tempo o una di-
sputa con miss Collins da cui usciva fresca fresca, era 
nervosa come una gatta disturbata nella siesta.

— Me capisce, sor Gino! L’inghilese vuole cambiate 
le lenzola ogni due giorni! O che ci sono i bagherozzi 
nelle mie lenzuola?

— Forse l’abitudine, sora Settimia!

81

— Ma che abitudine! M’hanno detto che vendeva le 
frittelle alla Ripa granne de Londra, m’hanno detto! Ah! 
sbruffona!

— E lei l’accontenti!
— Io? La possino acciaccalla! Se non fosse per quel 
gingillone de su nipote, buono come il pane, a quest’ora 
le avrei tirato il baule sulla strada a quella  ristocratica 
de ghetto!

— Via sora Settimia, la faccia come Papa Sisto.
— E che faceva papa Sisto?
— Fingeva d’essere acciaccato e poi... Lei cambi le 
lenzuola a miss Collins... con quelle di suo nipote, che 
non se ne accorge di certo.

— È un’idea. Bravo, sor Gino!
Si rivolse al vecchio Sandroni.
— Può vantarsi di questo amico suo...
— Mio zio! – presentò l’Arrighi.
— Mejo! La gloria resta in famiglia!
— La gloria poi, sora Settimia!
— So quel che mi dico. È assestato e per benino suo 
nipote. Fossero tutti come lui! Non mi posso lamentare 
del resto; gli italiani qui da me sono tutti tranquilli. Ma 
l’inghilese e quei due terremoti di americani, che li pos-
sino acciaccà...

L’Arrighi fece il finto tonto.
— Ce ne ha davvero un campionario, sora Settimia, e 

gli italiani brillano. Meno il capitano e il sottoscritto...

— E il contino pallido, lei, dove me lo mette? Mi pia-
ceva poco, prima! Certa gente che ha l’aria di camminà 

82

sulle ova non mi talenta. Ma quando mi ha fatto cono-
scere la su sorella...

— Quella che stava a colazione è sua sorella? Mi pa-

reva che somigliassero...

—   Sorella   bona,   sor   Gino   mio,   e   professoressa   di 
quelle che ti rigirano Dante come io i carciofi alla roma-
na. E alla mano,  de cuore...  ce pare piú mamma, non 
fosse l’età, che è giovane e bella.

— Sí, distinta.
— Bella, sor Gino mio, bella come Santa Rita da Ca-

scia!

Stava rassettando il divano del salotto.
— Ma qui – domandò l’Arrighi – non ci vive che il 

fratello?

— Naturale. Lei viene a raggiustarci la roba, che ne 
ha bisogno! Si vede che ha fatto la vita d’albergo il si-
gnorino e lavano con certi acidi che logorano! e stirano 
a macchina! Gesú, che rovina!

Mentre il dottor Sandroni vuotava la valigia, e l’Arri-
ghi sfogliava un calendario ch’era rimasto a un mese 
prima, la sora Settimia domandò:

— È stanco il signor zio?
— No, no...
— Vai là, – gli diede sulla voce il nipote – che dopo 
tante ore di treno un po’ di riposo non ti farà male. Vie-
ne da Taranto – continuò rivolto alla donna.

— Gesú! È lunga! Il penultimo buon’anima mio, c’è 

stato e tornava stracco morto...

— Mio zio è forte, ma appena tocca il letto sarà un 

83

piombo.

— Vuol che la serva qui...
— No, sora Settimia, verremo a pranzo, ma ci ritire-

remo subito...

— A piacer suo... Verso le otto. Ci sarà poca gente... 
sa di sera, gli americani non si vedono mai e spesso an-
che i tedeschi. Ci piacciono le ribotte nelle osterie. Non 
vengono   che   gli   inglesi:   quelli   non   mancano   mai! 
Sparagnano come pellegrini!

— E la professoressa ci sarà?
— Ohé! Sor Gino, me la lasci in pace quella poveret-
ta che si guadambia la vita. E poi è onesta, non c’è nien-
te da fare.

— Stia tranquilla, sora Settimia!
— Eh! so quel che mi dico! Ai galletti piacciono le 

tortore.

Sorrideva: le si allargava la quadrata faccia di matro-

na. Si voltò verso il dottor Sandroni.

— Scherzo sa! Er su nipote è un giovanotto onorato e 
serio. Che, se poi ci avesse delle idee buone, tanta man-
na per quella poveretta.

— Per carità, sora Settimia, che non ho i mezzi di 
crearmi   una   famiglia.   Si   vive   sull’unghia,   si   vive!   E 
poi... lei sa che sono impegnato...

— È vero, me ne scordavo... la telefonista.
Il dottor Sandroni si voltò meravigliato.
— Sei fidanzato a una telefonista?
— Gesú, che ho fatto la frittata – esclamò la sora Set-

timia.

84

— Niente paura – intervenne l’Arrighi – e niente con-
trabbando. Lo zio non sa ancora, ché arriva fresco fre-
sco, ma ne sarà contento, arcicontento... non è vero zio?

— Ma veramente...
— Lasci fare, sor zio, che er su nipote non è di quelli 
che s’impegnano sul falso... Lasci fare, e figli maschi a 
suo tempo. Guardi se ci occorre altro, sor zio!

— Dottor Sandroni, per servirla!
— Per comandarmi, sor dottore! Le mando la carta 
stampata della polizia. E non si scordi de metterci il nu-
mero della carta d’identità. A più tardi sor Gino e sor 
dottore!

Rimasti soli il vecchio incrociò le braccia.
— Mi spiegherai finalmente...
— La telefonista?
— Tutto.
— Vieni in camera mia.
Ma invece di dare le chieste spiegazioni, Gino Arrighi 
fece sedere l’amico dinanzi alla finestra di profilo e lo 
pregò di non muoversi e di non aprir bocca. Dal baule 
tolse una forma di testa di quelle che servono per inse-
gnare ai  parrucchieri e vi adattò una parrucca già pre-
parata.

— L’ho fatta fare a memoria. Vediamo se mi sono 

sbagliato.

Non s’era sbagliato che nelle gradazioni del pelo, er-
rore   del   resto   rimediabile,   come   lo   dimostrò,   con   gli 
adattamenti e le correzioni che vi apportò.

— Purtroppo – diceva lavorando tranquillamente – le 

85

trasformazioni e le imitazioni che siamo costretti a fare 
di   memoria   non   riescono   perfette,   mentre   invece... 
Guardava soddisfatto l’opera sua, e il vecchio dottore un 
po’ stupito cercava di rendersi conto del perché. Non lo 
trovò questo perché e lo chiese:

— Puoi dirmi perché ti stai fabbricando la mia testa?
— O bella! Per sembrar voi.
— Vuoi prendere le mie attraenti fattezze?
— Ma sí. Mentre voi ve ne starete in camera mia, pa-
cifico, alla vostra detestabile passione dei romanzi poli-
zieschi, un altro dottor Sandroni uscirà per le vie di Ro-
ma insospettato.
— E sarai tu?
— E sarò io, se me lo permettete.
— Serviti pure, ma perché?...
— Zio, quando ero piccolo facevo la corte a un libric-
cino ben legato che mio padre possedeva e di cui era ge-
loso. Si chiamava il  Libro dei Perché. “Non è un libro 
per ragazzi”, diceva. Ed io lo desideravo, sfrenatamente, 
come non ho mai desiderato una donna, poi. Senonché 
quando mi fu permesso di sfogliarlo passai di disillusio-
ne in disillusione. Era un libro di perché? fisici e chimi-
ci, un prontuario di scienza spicciola. Tutte cose che sa-
pevo o che odiavo perché avevano voluto insegnarmele. 
Zio, debbo essere proprio io, giovincello dinanzi a voi 
venerando, colui che vi prega di non sfogliare il libro 
dei perché?

Aveva tolto dalla forma la parrucca e se l’adattava. 
Con del pelo sfilacciato si fece la barba rada, si spalmò 

86

di pasta gialla, si affondò occhiaie e si fabbricò le rughe 
col carboncino. Quando si voltò c’erano due dottor San-
droni, da non distinguersi l’uno dall’altro. Socchiuse la 
porta. Dal corridoio la voce della sora Settimia lo salutò.
— Sor dottore, se ha appetito, può venire col sor Gi-

no.

— Eccomi, signora!
Oltre il tono d’ocra del viso, era anche il tono un po’ 
roco,   profondo,   grave   della   voce.   Rientrò,   si   volse   al 
vecchio stupefatto e mormorò:
— Gino, il pranzo è pronto!
E poi con la propria voce:
— Eccomi, zio!
Rise struccandosi rapidamente.

VI

Come la sora Settimia aveva annunciato, c’era poca 
gente nella sala da pranzo. Mancavano i tedeschi e gli 
americani,   mancava   il   nipote   archeologo,   mancava 
l’aviatore. La vecchia inglese immusonita parea che ful-
minasse con gli occhiali scintillanti le due coppie che le 
stavano a destra e a sinistra: fratello e sorella, che pare-
vano preoccupati, zio e nipote, che si mantennero in si-
lenzio.

Il   pranzo   fu   breve:   a   un   certo   punto   Gino  Arrighi 
s’alzò e si ritirò, dopo un’occhiata d’intesa allo zio che 

87

rimase, ma che non tardò ad imitarlo poco di poi. Cosí 
pure fecero fratello e sorella, dopo aver pregato la sora 
Settimia di far loro servire il caffè in camera. Chi rima-
se, imperterrita, fu miss Collins, a lottare con un cacio 
pecorino capace di ammazzar tignole.

Il dottor Sandroni trovò l’Arrighi intento a rifarsi il 

viso.

— Se ti chiamassi Ofelia – disse – ti apostroferei co-

me Amleto.

— Zio, potete fumare la pipa, mettervi le pantofole e 
aprire il libro che vi interessa... Ma – continuò calcando-
si in testa il cappello del dottore – se venisse qualcuno, 
anche una semplice cameriera, vi prego, nascondetevi 
nella mia camera.

— Non potrei occuparla addirittura?
— A piacer vostro. Soltanto domattina verso le sei vi 

sveglierei.

— Perché?
— Per il telefono. Sapete che faccio la corte a una te-
lefonista... di Milano. Siamo anzi fidanzati: ve l’ho data 
anche per nipote...

— E vi svegliate insieme in attesa di dormire...
— Shocking, come direbbe Miss Collins.
Gli fè cenno improvvisamente di tacere e si avvicinò 

alla porta, ormai condannata, della camera accanto.

Veniva un susurrío che si sarebbe potuto, senza sbri-
gliar l’accortezza, qualificare per dei singhiozzi frenati. 
Ma contro ogni aspettativa non erano femminili, ché in-
vece, una voce di donna commossa ma piú calma, una 

88

voce che palesava ciò che un filosofo chiamerebbe “co-
scienza robusta”, ripeteva:

— Fatti coraggio! Fatti coraggio!
Seguí un nuovo susurrio di parole tronche ed affretta-
te che l’Arrighi non giunse a decifrare. Poi la voce fem-
minile, piú calma ancora, concluse:

— E adesso riposati, cerca di dormire...
— Non lasciarmi! non lasciarmi! – l’altra s’affannava 

ad implorare.

— Dino mio, lo debbo: ho una lezione alle dieci e do-

mattina ho la scuola...

— Torni, domani subito che puoi, torni?
— Sí, caro, sí. Ma tu mettiti in pace, cerca di riposare. 

Pensa che non hai colpa...
L’Arrighi sobbalzò.
— ...e quando la coscienza è tranquilla, bisogna do-

mare i nervi.

— Tu mi credi, Nora; tu mi credi, vero?
— Ma naturale che ti credo. Su, su, bimbo, tranquil-

lo...

Ecco la voce maschile accorate, sospira ancora, ma 
l’Arrighi si stacca dalla porta, appoggia l’indice destro 
sulla bocca e il dottor Remo fa cenno che comprende. Si 
ritira nell’altra stanza, a passi feltrati, mentre il nostro 
giovane amico esce furtivamente nel corridoio e si chiu-
de la porta dietro con dolcezza. Gli alberi di via Cre-
scenzio ondeggiano per un leggero venticello serotino 
che porta effluvi di primavera: il cielo s’è fatto sereno, i 
globi di luce elettrica rischiarano pochi passanti frettolo-

89

si, un tramvai, qualche macchina veloce. Il falso dottor 
Sandroni si rannicchia nell’ombra piú fitta, quasi di fac-
cia alla porta della pensione, e aspetta pazientemente. 
Non ha del resto molto da esercitarla, no, la sua pazien-
za,   ché   una   figura,   ondeggiante   armonicamente,   esce, 
non si sofferma sotto l’arco, non bada al globo di luce 
che   l’investe,   attraversa   la   strada,   viene   incontro 
all’ombra ove si nasconde l’Arrighi ed ove esiste un pa-
lo di fermata del tranvai ed aspetta. Poco: è cavalleresco 
il carrozzone e non fa attendere una donna, l’accoglie, 
accoglie il vecchio Sandroni, anche se falso, e prosegue 
per piazza Cavour. Nell’attraversare di sghembo la parte 
inferiore della piazza i begli occhi castani di Nora nota-
no il vecchio e lo riconoscono. Colui fa un cenno di sa-
luto che è ricambiato e siede proprio accanto alla fan-
ciulla. Arriva la circolare e vi sale prima l’uomo, che 
aveva calcolato bene, sbirciato appena il biglietto fra le 
dita della ragazza. La quale pareva indecisa appena sali-
ta, ma per poco. Risoluta sedette accanto al creduto vec-
chio   signore,   sogguardandolo   timidamente   per   lungo 
tempo.   Fu   solo   pochi   tratti   prima   della   Passeggiata 
Archeologica,   mentre   il   carrozzone   rallentava,   che   la 
fanciulla si decise:

— Scende forse qui, signore?
— Se posso esserle utile sí – rispose l’interpellato con 

la voce bassa e roca del dottor Sandroni.
— Mi dispiace riescirle d’incomodo...
— Le pare! Posso anche scendere, sono vicino... alle 

Marmorate...

90

Nora   Montagni   s’alzò   ringraziando.   E   s’avviarono 
verso il viale Aventino, lentamente, protetti dalla mezza 
luce dei globi, intercettata dalle foglie e dalle sporgenze 
dei ruderi. E, mentre la fanciulla parlava, il nostro amico 
per darsi un contegno fissava le rovine del palazzo di 
Settimio Severo, come se dal Palatino e non dal Vatica-
no irraggiasse il verbo sul mondo.

— L’ho veduto alla pensione insieme al suo amico, 

che mi è parso tanto per bene...

Quanto sono interessanti i ruderi romani!
— ...ma non avrei osato parlare col suo amico, lei mi 
comprende? Lei è piú anziano, lei è dottore mi disse la 
sora Settimia...

E siccome pareva che aspettasse un cenno se n’ebbe 

uno che poteva avere mille significati.

— Grazie. È a lei che oso raccomandar mio fratello... 
sta passando una crisi grave ed io gli sto piú vicina pos-
sibile, ma non come vorrei. Domani per esempio non 
posso: ho lezioni al liceo e private... come quella che 
vado a dare adesso, in quella casa. La vita non è lieta, 
ma bisogna affrontarla con coraggio. Ne ho tanto io, ne 
ho per quello che manca a mio fratello. È l’ora della mia 
lezione... ma vorrei parlare con lei... È il dottor Sandro-
ni, vero?

Un altro cenno dai mille significati.
— Ed io sono la figlia del conte Montagni, che fu suo 

amico...

L’Arrighi sentí d’arrossire con violenza, e fece un ge-
sto per togliersi barba e parrucca. Incontrò il cappello e 

91

si scoperse. Almeno quello.

— Grazie... il babbo aveva tanto affetto e tanta grati-
tudine per lei... diceva che lei era stato la sua provviden-
za. È per questo che mi sono permessa di fermarlo... mi 
scusi...

— Che dice?
Quasi quasi dimenticava la voce roca e bassa. Rime-

diò curvando il capo:
— E suo padre?
— È morto due anni or sono...
Un breve silenzio.
— Le dirò tutto... posdomani, vuole? Può venire da 
me? Abito in via Labicana 21: la portinaia le dirà. E gra-
zie, grazie...

Si curvò, gli baciò la mano e scomparve entrando nel 

portoncino d’un palazzotto accanto.

L’uomo   rimase   immobile,   annichilito,   vergognoso. 
Piano piano alzò la mano baciata alla bocca, ma gli par-
ve di far male. E se l’appoggiò invece alla guancia, ove 
non c’era falso pelo.

VII

Quando   piombò   nella   stanza   –   già   salotto   –   di   via 
Crescenzio, trovò il vecchio dottore a letto immerso nel-
la lettura alla luce d’una lampadina che gli pendeva sul 
naso. Lo afferrò per la mano, lo fece alzare, se lo trasci-

92

nò dietro nella propria stanza e chiuse la porta.
— Voi avete conosciuto un conte Montagni?
Il vecchio lo guardava imbambolato: poi cennò di sí 
grattandosi il polso indolenzito dalla stretta del giovane 
amico.

— Chi era...? Sapete che è morto?
— Lo so... è l’unica buona cosa che abbia fatto del re-
sto. E poveretto non era forse nemmeno colpa sua. Era 
nato cosí. Dicono che la leggerezza, il disordine, il vive-
re discentrati siano dei geni, degli artisti. Errore mador-
nale: sono di tutti. Ho conosciuto... dei geni no, mi di-
spiace... ma dei veri talenti di scienziati, probi, ordinati, 
precisi, dabbene... e invece delle nullità... come il tuo 
Montagni,   ch’erano   un   castigo   di   Dio.   Si   nasce   cosí: 
non bisogna infierire né condannare.

L’Arrighi approvò.
—   Mi   sai   dire   –   continuò   il   Sandroni   –   perché   a 

quest’ora e con questa furia mi parli di Ciro Montagni?

— Conte davvero?
— Conte davvero. Che te ne importa?
— Ve lo dirò poi. Adesso ditemi di lui quanto sapete.
— Molto e poco. Molto se si risale a vent’anni fa; po-
co, di poi. Per incidenza ho saputo della sua morte. Ho 
letto il suo nome sopra un’umile croce a Campo Verano.

— Fu vostro amico?
— Amico? E perché no? Forse hai ragione, fu mio 
amico, se per amico intendi quella persona alla quale si 
fa del bene e ne approfitta. L’ho conosciuto in gioventù, 
quand’ero sottotenente in un reggimento di cavalleria a 

93

Lucca. Era tenente il conte, ufficiale brillante, e mi lu-
singava   la   confidenza   che   mi   dimostrava.   Ebbe   una 
brutta avventura di gioco, per la quale fu costretto a dare 
le dimissioni: a torto? a ragione? Non so. Fu incolpato 
della peggiore azione di cui si può macchiare un gioca-
tore. Io che ero presente al fatto, come può essere pre-
sente chi legge una rivista al tavolino accanto, fui citato 
come testimone e lo difesi. Confesso che avrei dovuto 
tenere il contegno di un neutro, ma fare il Pilato non è 
mai stata la mia vocazione. Lo difesi: e bene, pare, per-
ché si escluse il fatto. Ma lo scandalo portò altre conse-
guenze: e fra le altre un’inchiesta sulla sua vita privata, 
detestabile: debiti, relazioni sospette con donne leggere, 
amante del cuore d’una mantenuta, cambiali, un disastro 
insomma. Risultato: le dimissioni. Prima di scomparire 
venne a ringraziarmi ed a chiedermi un piccolo impre-
stito, poi non ne seppi nulla piú per degli anni, dieci 
quasi. Lo incontrai per caso a Bologna: era marito e pa-
dre e negli affari col suocero. Mi restituí il denaro che 
gli avevo prestato. Per lo piú chi restituisce poco, lo fa 
per chiedere di piú a breve scadenza. Non mi parve il 
caso e infatti passarono due o tre anni ancora... poi mi 
giocò un tiro da galera. Firmò una cambiale col mio no-
me. Dovetti pagare lí per lí, ma un amico di Prefettura si 
incaricò di chiamarlo a sé. La scena fu pietosa: mi firmò 
una dichiarazione e tutto finí cosí. Io stavo per andare in 
India: il pericolo che ricominciasse non mi parve da te-
mere. Partii, mi scrisse due o tre volte le espressioni piú 
vive di gratitudine, poi cessò; non ne seppi nulla piú. Ri-

94

vidi il suo nome al Verano.

Con una rifiatata di sollievo concluse:
— Eccoti le mie relazioni col conte Ciro Montagna. 

Vuoi spiegarmi adesso il perché?

— Sí. È il padre del nostro vicino di stanza e di sua 

sorella.

— I dirimpettai nostri in sala da pranzo?
— Precisamente.
— O guarda!
Alzò gli occhi, fissò il giovane amico.
— Molto interessante ma...
— Se l’aveste sentita, zio, parlare di voi con una gra-

titudine...

— Avessi sentito chi?
— La sorella del nostro vicino di camera!
Il dottor Remo Sandroni non aveva poi tutti i torti. 
Non ricordava che il suo giovane amico era uscito oltre 
un’ora prima truccato, visto ch’era tornato con le pro-
prie fattezze. Quando gli fu narrato che Nora Montagni 
aveva creduto di confidarsi con lui, scosse il capo grave-
mente.

— Non mi sembra delicato quello che hai fatto.
— Adesso nemmeno a me. Però, dimenticate il mio 

mestiere.

— E lo eserciti contro quella ragazza?
— No, contro il fratello.
Quando fu al corrente della telefonata mattutina, ed 

ebbe letto i giornali non parve persuaso:

— Tu mi hai condotto qui perché ti aiuti?

95

—   Non   avevo   quest’idea.   Bisognava   che   rendessi 
schiavo il salotto e ve l’ho fatto occupare. Ma c’è sem-
pre il caso, come direbbe il commissario Bonichi, pron-
to ad aiutare. Ed ecco voi nella piazza come vecchio 
amico di famiglia.

Il   Sandroni   raccolse   il   libro   che   s’era   portato 

dall’altra stanza.

— Meglio leggerle, caro mio, le imprese poliziesche: 

riescono piú interessanti.

— Secondo, zio. Non è, credete, necessario aver per 
obbiettivo un delinquente come non lo è la selvaggina 
per un cacciatore. Si va lo stesso. Come quella ragazza 
mi ha parlato, credendomi voi, tante idee si sono mutate 
o succedute in me. Chi sa! Io aiuto la polizia, voi aiutate 
me: chi sa dei due chi farà meglio. Voi mi servirete da 
freno...

Un bussar leggero alla porta del salotto. L’Arrighi vi 

trascinò il vecchio dottore.

— Avanti!
Entrò la sora Settimia.
— Già tornato, sor dottore? E lei, sor Gino, perché 
non è andato a prendere una boccata d’aria? Crede che 
le faccia bene vivere sempre chiuso? Impari dallo zio...

Si rivolse a quest’ultimo:
— Le serve niente? Tutto pel suo comodo?
— Grazie, buona notte!
— Buona notte!
S’avviava. Tornò.
— Il suo vicino sta poco bene: ma non ha voluto che 

96

lo disturbassi. Sarà cosa da nulla, ma è abbattuto di mol-
to.

— Gli dica di non far complimenti e di chiamarmi.
— Glielo dirò. Buona notte!
A bassa voce, quando rimasero soli, Gino Arrighi su-

surrò all’amico:

— Vedi? A tuo malgrado t’interessa. Meglio cosí. Ora 

ti lascio leggere o dormire in pace.

Uscí nel corridoio:
— Sora Settimia, mi dimenticavo. S’è ricordata del 

telefono?

— Sí, sor Gino, benedetta gioventú!
Quella notte Gino Arrighi dormí poco. Contò ad uno 
ad uno i tranvai che passavano, sentí le voci squillanti e 
le risate dei due americani che rincasavano infischian-
dosi del sonno del prossimo, venne due o tre volte nel 
salotto per applicar l’orecchio alla porta di comunica-
zione colla camera vicina, poi mentre piú s’appressava 
il mattino rimase immobile a fissar la luce d’una lampa-
da   della   contrada   che   s’insinuava   fra   le   stecche   della 
persiana.   Fu   cosí   che   s’addormentò   quando   piú   gli 
avrebbe fatto piacere di restar desto, poiché una figura 
di fanciulla era entrata in ispirito con la luce, e la voce 
accorata ma fiera insieme gli parlava non piú come se 
fosse il vecchio Sandroni, sibbene a lui, proprio a lui, 
Gino Arrighi, senza stupore, con una confidenza che lo 
commuoveva.

97

VIII

Quando si destò, un’altra luce filtrava dalle persiane, 
viva e non spettrale: era la luce del piú bel sole di Ro-
ma. Sopra una mensola di faccia al letto c’era, aperto, 
un orologio da viaggio. Le nove! Possibile? Il Bonichi 
non aveva dunque telefonato? Balzò dal letto, aprí la fi-
nestra e poi la porta: le tende svolazzarono, segno che si 
formava   corrente,   segno   che   anche   nel   salotto   i   vetri 
erano aperti. Infatti era già tutto in ordine il salotto e il 
letto  ridivenuto  divano.  E  non  vide  il  vecchio  amico. 
Mentre   sopra   pensieri   stava   decifrando   l’enigma,   udí 
nella   stanza   accanto   un   susurrio,   e   di   parecchi   toni. 
Quello della sora Settimia li soverchiava tutti però. Al-
lora non istette in forse e la curiosità lo vinse. Uscí nel 
corridoio: era zeppo. Tutte le camere aperte e da quella 
di miss Collins venivano dei lamenti ai quali, siamo giu-
sti, nessuno badava. Tutti affluivano verso la porta del 
giovane Montagni: gli americani con una farmacia por-
tatile e una bottiglia di whisky, il professore Collins con 
un libro e delle schede, le cameriere e la cuoca con le 
piú caratteristiche interiezioni del dialetto romanesco.

Sulla porta, la sora Settimia respingeva tutti inesora-

bilmente:

— Anche lei, sor Gino, mi aiuti a far chetare questa 

gente!

Senza rendersi conto ancora di che si trattasse, l’Arri-
ghi obbedí. E quando la piccola calca si diradò e poté, 
lui, affacciarsi alla soglia, vide il Sandroni e il vecchio 

98

tedesco   affaccendati,   ma   con   discrezione   al   capezzale 
del letto, mentre Frau Dorotea reggeva un catino pieno 
di cotone idrofilo. Non chiese, aspettò.

Poco di poi gli si rivolse il pizzo bianco del New-
mann   e   gli   susurrò   qualche   cosa   che   Remo   Sandroni 
spiegò approvando.

— Cerca di non lasciar andar via nessuno!
— L’aiuto io – concluse la sora Settimia.
Uscirono dalla stanza insieme:
— Non mi par grave!
— San Giovacchino ce protegge!
E afferrando il compagno per il bavero del pigiama si 

sfogò a bassa voce:

— Ho sentito il  clic  verso le otto, mentre facevo la 
cioccolatta per l’inghilese, che la vuol fatta da me quella 
noiosa! Subito non ci ho fatto caso, ma poi... Ce dobbia-
mo avere uno svegliarino nel cuore e nel cervello... Ce 
pensai di colpo. E ci diedi drento!

— S’è tirato?
— S’è tirato sí, ma ci deve aver tremato la mano che 
s’è tutta strappata la spalla. Quanto sangue! Per fortuna 
è accorso il sor dottore...

— Mio zio?
— Una provvidenza e anche il tedesco e la signora 
Frau, che si vede che sono gente pratica... Ma che si fa 
adesso? Crede che se ne mischierà la polizia?

— Cercheremo che ci passi sopra. Ma lei raccomandi 

a tutta questa gente di non chiacchierare...

— Ce penso io a farci un nodo alla lingua: lei pensi 

99

alla polizia, me raccomando, sor Gino.

— Faremo il possibile.
Mentre s’avviava per vestirsi incrociò Remo Sandroni 

che usciva dalla stanza del suicida.

— Quei due tedeschi sono meravigliosi – disse. – In-
fermieri perfetti, attenti e impassibili. Bah! L’abbiamo 
passata per il rotto della cuffia. Si vede che il giovanotto 
non ha fatto la guerra: avrebbe avuto piú cura dell’arma.
Crollò il capo. E, siccome l’Arrighi lo conosceva, non 
domandò. Spesso, con le domande affrettate si scompi-
glia un ordine mentale.

— Ha poggiato sul cuore, ma il revolver non ben pu-
lito ha richiesto uno sforzo e la bocca ha deviato. S’è fo-
rata la clavicola. Nemmeno una graffiatura all’apice del 
polmone: una vera fortuna. Se la caverà presto e bene. 
Che cosa si deve fare per la polizia? Vuoi che me ne in-
carichi io? Conosco il vice-questore.

— Ve ne sarei grato. Io vorrei restare semplice testi-

mone che non sa niente.

— Cercheremo di non crear complicazioni: e meno 
male che i giornali non si possono sfogare. Ma la sorel-
la?

— Già... anche la sorella...
— Pensaci tu. Con la bella trovata di ieri sera mi ci 

sentirei pieno d’impaccio. Sai dove raggiungerla?

— Mi parlò di liceo: non mi sarà difficile. Io la signo-
rina, voi la questura e la sora Settimia i coinquilini. Ci 
divideremo le cose urgenti.

— Speriamo bene.

100

— Posso dire alla sorella che non c’è pericolo?
— Con tutta la tranquillità. Ne rispondo.
L’Arrighi si vestí di corsa ed uscí. S’affidò coraggio-
samente all’autobus del Pantheon, discese dietro l’auste-
ro tempio di Agrippa, e discese verso il Collegio Roma-
no.   Un   bidello   cortese   l’informò   che   la   professoressa 
Montagni era in classe, ma che la lezione finiva alle un-
dici.

— Se è cosa urgente, posso entrar nell’aula.
— Non è urgente – rispose l’Arrighi – e posso aspet-

tar mezz’ora.

Attese nella gaiezza mattutina mentre la piazza era 
conquistata dal sole e poche macchine rompevano il si-
lenzio.   Passavano   preti   in   frotte,   rossi   neri   e   violetti, 
passavano degli umili studiosi diretti alle grandi Biblio-
teche:   una   bella   straniera   col   Baedeker   alla   mano   gli 
chiese dove si trovasse il gatto marmoreo del palazzo 
Grazioli:   un   imponente   metropolitano   fiero   come   uno 
svizzero si pavoneggiava dinanzi alla caserma ed un nu-
golo di monelli circondava un venditore ambulante di 
maritozzi e di frittelle.

Non sentiva la necessità di prepararsi all’intervista vi-
cina e sperava di non arrossire nell’abbordare la bella 
professoressa.   Sperava,   ma   quando   vide   popolarsi   il 
portone del Liceo dedicato all’archeologo Ennio Quiri-
no Visconti, padroneggiò a mala pena un tremito nervo-
so. Si chiese risoluto:

— Beh! che ti succede, Gino, amico mio?
E s’avviò verso lo sbocco turbolento della scolaresca. 

101

Attorniata da studenti l’alta figura di Nora Montagni ap-
parve: notò che faceva uno sforzo per badare ai giova-
netti che la circondavano, come se fosse preoccupata di 
ben altro che della lezione passata o futura: lo scorse e 
fu lei che arrossí, fu lei che si fermò interdetta, fissando-
lo, e impallidí subito e si liberò, decisa, dalla piccola ga-
ia coorte. Rispose al saluto con un breve cenno e gli su-
surrò per la prima:
— Cerca di me?
— Sí, cerco di lei, signorina.
S’avviarono verso piazza Grazioli sotto cento sguardi 

curiosi e la ragazza continuava a domandare:

— Che c’è? La prego, che c’è?
— Nulla di grave, signorina, si calmi...
— Dio! Dio! Si tratta di mio fratello!
Sbiancò   mentre   l’altro   cominciava   a   parlare   e 
s’appoggiò a lui, premendogli con la palma sulla spalla. 
Ma con uno sforzo eroico si padroneggiò ed alzò la de-
stra verso un  taxi  che passava. Durante il tragitto non 
aprí bocca e soltanto nel discendere chiese:

— Che accadrà ora?
— Nulla, signorina, almeno lo spero. Mio zio che ha 
conoscenze   in   questura   provvederà   da   quel   lato.   Gli 
ospiti della pensione sono stati imbeccati dalla sora Set-
timia. Pensano ad una disgrazia... ma lei ne deve dare 
l’esempio.

— Non dubiti! Grazie!
Gli strinse la mano mentre gli occhi dolci si posavano 

quasi con sollievo sul viso energico del giovane.

102

Nel corridoio trovarono Frau Dorotea che s’attraversò 

la bocca dell’indice:

— Torme! Mio sboso... lo gura!
Infatti herr Ermanno, seduto ai piedi del letto, segui-
va gravemente sopra gli occhiali il respiro del ferito, in 
apparenza normale.

— Dato bozione: lasciare tormire, fraulein.
Nora approvò del capo e sedette vicina al buon sa-

maritano.

IX

— Sor Gino, ci ha un pacchetto della Rinascente: vie-

ne da Milano.

— Sono fazzoletti, lo so; grazie, sora Settimia.
Indovinava la precauzione del Commissario Bonichi: 
usava scrivere con carta ed etichette di note ditte com-
merciali. Infatti trovò sul letto un involto ben confezio-
nato che aprí con viva curiosità. Conteneva alcuni ritagli 
di giornali che non aggiungevano particolari interessanti 
sul   furto   all’«Hôtel   Cosmopolis».   La   signorina   Piera 
Séllero aveva riacquistata la salute, ma non ricordava af-
fatto la notte del furto. I giornali annunciavano ch’era 
stata interrogata con esito scarso. L’albergo era frequen-
tato   da   persone   conosciutissime:   neanche   il   sospetto 
d’un rat d’hôtel. Seguiva l’elenco degli ospiti; tutti ave-
vano potuto produrre le referenze migliori e non soltan-

103

to per la via, spesse volte imprecisa, dei consolati. Fin 
qui i giornali con l’inevitabile epilogo di prammatica: 
l’autorità di pubblica sicurezza indaga.

Le  note  dattilografe  recavano  un  poscritto  di  mano 
del Vice Questore, dottor Ascanio Bonichi, firmato. Di-
ceva:

L’autorità indaga? Un corno! L’autorità non sa da  
che parte cominciare. Cerchi il bandolo, Arrighi, per  
mezzo del maestro di ballo: Bonichi.

Gino restò perplesso. Non sorrise come usava, agli 
scoraggiamenti   del   Bonichi,   scoraggiamenti   che   –   lo 
aveva spesso verificato – celavano già un’idea fatta se 
pur ancora incompleta.

Quando lesse le ultime parole non vide, no, il pallido 
giovanotto che aveva tentato di sopprimersi, ma una fi-
gura di donna dolorosa ed energica, seducente e mater-
na, cuore in disordine e cervello ben saldo e mano che 
non tremava e volontà ben sperimentata su se stessa. Ma 
non era tempo di turbarsi. Crollò con isforzo le spalle ed 
attaccò le note. Era un pacco di foglietti lunghi e rettan-
golari come cartelle di giornalisti, ruvide e ciascuna por-
tava delle note brevi e succinte.

Cominciavano dai protagonisti – per cosí dire – passi-
vi: la contessa Mariella di Sant’Agata, la signorina Piera 
Séllero,   il   signor  Archibaldo   Riccoboni,   la   cameriera 
della contessa, lo  chauffeur; non era segnata in rosso 
che la signorina Séllero (il rosso era indizio di suspicio-
ne). La cameriera risultava compagna d’infanzia della 
padrona, senza famiglia, trovatella persino: buona donna 

104

il cui mondo non usciva dalla stanza della contessa. Lo 
chauffeur  poi non era mai salito nell’appartamento pa-
dronale, all’albergo. La signorina Séllero aveva, come 
di consueto, portata la valigia dei gioielli alla padrona, 
un’ora prima del pranzo, e quando suonò la campana la 
riportò nella sua stanza. A pranzo non erano scesi che la 
contessa e il Riccoboni, suo vecchio amico, sul quale 
non potevano pesar dei sospetti sia per la vita che con-
duceva, sia perché la contessa lo aveva messo nel testa-
mento, e lo sapeva, sia finalmente perché durante i li-
cenziamenti delle varie dame di compagnia che avevano 
in custodia i gioielli, ne era stato il depositario, e, prima 
della attuale – la signorina Séllero – per qualche mese.

Finito il pranzo la buona signora che doveva recarsi 
alla Scala, ove si rappresentava una vecchia opera che le 
rammentava   la   giovinezza,   «Marta»   di   Flotow,   aveva 
voluto informarsi di persona della signorina Séllero, che 
trovò a letto con qualche grado di febbre. Lasciò ad as-
sisterla Serafina, la vecchia cameriera che s’era presa, 
come del resto la contessa e il Riccoboni, di grande af-
fetto per la fanciulla, nata ricchissima e per i rovesci di 
fortuna del padre ridotta alle attuali modeste condizioni. 
Dopo la rappresentazione i due vecchi avevano ancora 
visitato la malata, che riposava ma non tranquilla, e solo 
dietro le insistenze del Riccoboni e di Serafina, la con-
tessa, che voleva restare assolutamente, accondiscese a 
coricarsi, dichiarando però che sarebbe tornata durante 
la notte. Invece non tornò: stanca, aveva dormito d’un 
sonno pesante fino al mattino. Il Riccoboni la cui stanza 

105

era accanto a quella della lettrice, che metteva in quella 
della Contessa, verso le tre del mattino – precisamente 
alle 2,50, notate appena accesa la luce – era stato sve-
gliato da un fruscio prolungato, cosí almeno gli parve, 
benché non ne fosse sicuro. Tese l’orecchio e udí una 
porta   chiudersi   dolcemente   nel   grande   silenzio.   Non 
istette in forse: indossò una veste da camera ed uscí nel 
corridoio. Nessuno. Pensò che la signorina Séllero fosse 
stata visitata, secondo la promessa, dalla padrona. Entrò 
dalla porta di comunicazione che non era stata chiusa, 
pensando giustamente che lo fosse quella del corridoio. 
Constatò alla luce d’una lampadina velata da uno scialle 
che la malata dormiva placidamente e cosí pure la vec-
chia cameriera nella poltrona a piè del letto. S’avvicinò 
alla porta della contessa e non udí rumore alcuno: per la 
grande confidenza d’anni che esiste fra loro, non si pe-
ritò di socchiuderla con precauzione, ma non entrò, ché 
un po’ di luce riflettendosi in uno specchio di faccia gli 
aveva   mostrato   la   contessa   nel   suo   letto   immersa   nel 
sonno. Era quindi tornato indietro. Appena, però, nella 
propria stanza ricordò che non aveva badato alla porta 
che dalla stanza della malata s’apriva nel corridoio. Per 
non tornare col rischio di svegliare le dormienti, uscí nel 
corridoio. La chiave della stanza della signorina Séllero 
era all’esterno. Girò la maniglia e la porta s’aprí: pensò 
che, tornati dal teatro, si fossero dimenticati di chiuder-
la. La chiuse leggermente dall’esterno e lasciò la chiave 
nella toppa. Fu riaperta da una cameriera dell’albergo la 
mattina   di   poi,   quando   la   Séllero   svegliandosi   aveva 

106

suonato, ché Serafina dormiva sempre. Anzi, la camerie-
ra   dell’albergo   pensando   che   una   sua   collega   avesse 
chiuso per inavvertenza, se n’era scusata. Al suono del 
campanello  aveva  bussato,  non  immaginandosi  che  la 
porta fosse chiusa dall’esterno, ma il Riccoboni affac-
ciandosi   l’aveva   avvertita.   E   infatti   la   porta   era   stata 
aperta, ciò che permette di calcolare l’ora del furto fra il 
tocco dopo mezzanotte, quando i due vecchi erano tor-
nati dalla Scala, e le due e cinquanta. Ma chi li aveva ru-
bati, i gioielli?

Questa domanda era stata formulata verso le quattro 
del   pomeriggio   del   giorno   dopo,   quando   la   contessa 
Mariella,   rivolgendosi   a   Piera,   pienamente   ristabilita, 
l’aveva   pregata   di   portarle   –   come   quasi   ogni   giorno 
usava – la valigia. E la signorina Séllero entrata nella 
propria camera n’era subito uscita con la valigia richie-
sta.   Era   quadrata,   di   cuoio   avana   scuro,   con   borchie 
d’argento  e  due  grosse  cinghie  che   l’avvolgevano,  ed 
erano fermate con due lucchetti di sicurezza. Le chiavi 
però non erano uniche: bizzarre sí, ma facilmente sosti-
tuibili, tanto che, nel provar dei grimaldelli, le serrature 
furono agevolmente aperte.

Quando però Piera Séllero portò la valigia della Con-
tessa le serrature non apparivano né aperte né forzate. 
Donna Mariella di Sant’Agata cercò – era la cara abitu-
dine di anni – i gioielli dei figliuoli e la signorina Sélle-
ro, che aveva recato la valigia chiusa, arrossí, e scherzo-
samente mormorò:

— Non si meravigli, donna Mariella!

107

— Meravigliarmi di che, figliuola? – rispose l’altra 

mentre frugava fra gli astucci.

— Non ho pensato a toglierle...
— Che cosa?
Avea   cosí   dicendo   tratto   l’astuccio   della   spilla   del 
maggior figliuolo, a smeraldo. L’aprí: era vuoto. Piera 
un po’ confusa disse:

— Mi scusi, donna Mariella: ho tolto i gioielli dagli 

astucci e li ho messi in un paio di scarpette rosse...

— Scarpette rosse?
— Mie. Un ricordo penoso e caro per me: me l’ave-
vano portate poco prima che mi giungesse la notizia del 
povero   babbo.   Ho   sempre   calzato   scarpette   rosse   con 
l’abito bianco.
— Ebbene?
La contessa frugava un po’ nervosa ed apriva astucci 

ed astucci tutti vuoti.

— Ho voluto conservare le ultime scarpette rosse e 
nel partire da Roma le ho messe in codesta valigia. Poi... 
cosí per vezzo... chi sa perché, ho riposto i gioielli nelle 
scarpette. Non se ne abbia a male.

— No, cara, ma dove sono queste scarpette rosse?
— Lí dentro, in fondo.
La   contessa   frugò   ancora:   gli   astucci   erano   tanti   e 
qualcuno grosso – quelli dei vecchi gioielli erano anche 
fasciati di velina – che la ricerca poteva occupar tempo.

— Com’è che non le ho mai vedute?
— Perché lei chiede i gioielli dei suoi figli e non la 

valigia. Io le porto le gioie e lascio le scarpette.

108

— Va bene, ma adesso queste scarpette non le trovo.
— Aspetti, cerco io.
Cercò e non trovò.
— Proviamo a vuotar la valigia.
Piera si inginocchiò e la capovolse sul tappeto. Rime-

scolò poi pacchetti ed astucci febbrilmente.

— Non ci sono!
Stavano   svolgendo   affrettatamente   ogni   pacchetto, 
anche   piccolo,   quando   entrò   Archibaldo   Riccoboni. 
Messo al corrente delle ricerche le aiutò, inutilmente. Le 
scarpette rosse con i gioielli che contenevano, quelli che 
stavano piú a cuore della contessa, erano scomparsi.

— Dio! Dio! – mormorava Piera.
— Gesú! Gesú! – le faceva eco donna Mariella.
In quanto ad Archibaldo Riccoboni, non lo inquietava 
l’entità: si limitava ad arrotolare ed a tormentare i lun-
ghi baffi da palikaro.

Mentre stavano occupati in cosí fattive cose, fu bus-
sato alla porta ed entrò il segretario dell’albergo, figlio 
d’un grosso proprietario d’alberghi napoletani, in tiroci-
nio a Milano. Conosceva donna Mariella da bimbo per 
la lunga consuetudine degli alberghi, che era la mania 
della contessa. Ma invece d’entrare a salutare con la di-
sinvoltura che oggigiorno è quasi tutta dei camerieri, ec-
co rimane sulla porta quasi interdetto e impacciato. Pure 
in preda alla naturale preoccupazione ben guadagnata, la 
vecchia signora esclamò:

— Sei tu, Gennariè? Ne accadono delle belle nel tuo 

albergo!

109

La confusione del segretario crebbe: voltava e rivolta-
va un pacchetto che teneva con ambe le mani e che infi-
ne si decise a svolgere. Ne apparve una scarpetta rossa, 
che strappò un grido di stupore ai tre.

—  Né, piccerella, è toia?  – domandò la contessa a 

Piera additando l’oggetto.

Un colpo d’occhio bastò alla fanciulla.
— Sí, donna Mariella, è mia, è una di quelle...
Un gesto di Archibaldo l’interruppe. Fu invece viva-
mente interpellato il segretario, che il Riccoboni trattava 
con eguale confidenza della contessa.
— Dove l’hai trovata, Gennariè?
— Non l’ho trovata io, ma il meccanico dell’ascenso-

re che da stamani sta cercando il guasto.

Spiegò che l’ascensore non funzionando, dopo infini-
te ricerche s’era finalmente rinvenuta la scarpetta inca-
strata fra il tetto della cabina e la cancellata del primo 
piano. Era stata necessariamente gettata almeno dal se-
condo, quello ove si trovavano le camere della contessa 
e dei suoi. Il segretario cominciava l’inchiesta per vede-
re a chi appartenesse la scarpetta: aveva bussato da don-
na Mariella per scrupolo perché la vecchia dama non ne 
usava e la signorina Séllero nemmeno, per il mezzo lut-
to che portava. E invece...

— Sí, Gennariè, la scarpetta è della signorina. Lascia-

la pure e grazie.

Il segretario obbedí, s’inchinò e se ne andò, non senza 
perplessità, quasi avesse delle spiegazioni da chiedere. 
Ma una volta nel corridoio alzò le spalle:

110

— Neh! se ne incaricherà il direttore!
E discese nell’ufficio d’amministrazione.
I tre, nella stanza di donna Mariella, si guardarono 
con anche maggiore perplessità, quando il palikaro che 
teneva la scarpetta prese una risoluzione improvvisa.

— Qui è stato commesso un furto. Come, non me lo 
spiego, ma ci penserà la polizia. Ho la fortuna di cono-
scere il vice-questore con cui ho avuto da fare a Roma. 
Ci vado subito: voi due, fino al mio ritorno – starò poco 
– non ricevete nessuno per non complicare le cose.

X

Gino Arrighi sospese la lettura: gli pareva d’aver udi-

to bussare alla porta dell’ex salotto.

Era la cameriera Annarella: il pranzo aspettava, i due 
tocchi della campanella avevano dunque suonato inav-
vertiti. Il giovane immaginò qual ribollire di pettegolez-
zi e di induzioni strampalate doveva essere la sala da 
pranzo,   con   i   pensionanti   curiosi   ed   irti   di   domande. 
Chiese:

— La signorina Montagni viene a colazione?
No: la professoressa non abbandonava la stanza del 

fratello.

— Il dottor Sandroni è tornato?
Nessuna notizia del dottor Sandroni.
— Senti, Annarella, appena puoi, portami del pane, 

111

del prosciutto e del caffè. Non ho premura: servi pure 
gli altri.

E si rintanò di nuovo in camera, per riprendere la let-

tura interrotta.

Appena il dottor Ascanio Bonichi fu messo al corren-
te dal Riccoboni anche dell’avventura notturna di costui, 
si recò all’«Hôtel Cosmopolis» per i primi accertamenti. 
Verificò anzitutto il registro dei viaggiatori: non ne era 
partito che uno, quel giorno stesso, col rapido del tocco 
e cinque, diretto a Roma, il signor Dino Montagni, mae-
stro di ballo. Aguzzò le orecchie nell’interrogatorio su-
bíto tosto dal segretario Gennaro Berrolini, che il Boni-
chi non volle scartare in cuor suo dai sospetti, quantun-
que possedesse le migliori referenze. Dichiarò di cono-
scere da tempo il Montagni che fin da bimbo frequenta-
va gli alberghi col padre, un ricco signore fiorentino e 
conte per di piú. Alle ripetute richieste di una famiglia 
americana che cercava un maestro di danze – possedeva 
una figliolanza numerosa d’ambo i sessi – il segretario 
aveva   proposto   il   Montagni,   allora   ingaggiato   in   un 
ritrovo notturno. Alla partenza degli americani, il balle-
rino   era   restato   all’albergo   ove   occupava   una   piccola 
stanza nel reparto  chauffeurs. S’era illuso di potere or-
ganizzare una scuola nell’albergo: ma non francava la 
spesa. Lottò qualche settimana, poi la direzione si stan-
cò e il maestro fu licenziato. Le informazioni sul suo 
conto erano buone: viveva ritirato e non scendeva che a 
pranzo per esser pronto a prestarsi caso mai qualche si-
gnora o signorina lo richiedesse. Le sue condizioni fi-

112

nanziarie non erano floride, per confessione fatta al Ber-
rolini, che lo aveva qualche volta personalmente aiutato. 
Ma il giorno prima di partire aveva soddisfatto i debiti e 
liquidato il suo dare ed avere all’albergo, dichiarando 
che sarebbe partito per Roma l’indomani sera. Al matti-
no però era disceso verso le undici con le valigie e ave-
va chiesto di poter spedire un baule: pensandoci meglio 
preferiva non perdere la notte e prendere il rapido. Uscí 
a spedire un telegramma...

— Perché non l’ha fatto spedire dal portiere?
Non lo aveva mai incaricato della posta in partenza.
— Chi frequentava? che abitudini aveva?
Non  frequentava  né  riceveva  nessuno:   usciva  quasi 
sempre   verso   mezzogiorno,   rientrava   un’ora   dopo,   si 
chiudeva in camera e discendeva alle cinque, restava nel 
salone   centrale   fino   all’ora   di   pranzo:   qualche   volta 
all’ora del tè si ballava: si ballava piú spesso dopo pran-
zo, ma tolto dal suo servizio, che disimpegnava del resto 
con   la   maggior   riservatezza,   non   s’intratteneva   mai, 
nemmeno in fugace conversazione con le sue ballerine. 
Solo da pochi giorni scambiava qualche parola con un 
viaggiatore   giunto   da   poco,   un   diplomatico,   il   dottor 
Morandi.

— È ancora all’hôtel il dottor Morandi?
Sí, era ancora ospite dell’albergo ed occupava la stan-

za N. 24, al secondo piano.

Il dottor Bonichi s’era messo in comunicazione tele-
fonica col Morandi, pregandolo di attenderlo in camera 
dopo aver declinato la propria qualifica.

113

Aveva   trovato   un   giovane   signore   elegante,   un   po’ 
sorpreso. Diede le informazioni che poté sul Montagni, 
che aveva conosciuto anni prima a Firenze in condizioni 
ben diverse delle attuali. Non s’era meravigliato in mo-
do eccessivo d’averlo ritrovato maestro di danze. Dopo 
la guerra ci si può forse meravigliar di qualche cosa? 
Ma siccome non nutriva falsi orgogli umani, e le condi-
zioni di solitudine in cui viveva il Montagni gli avevano 
destato una certa quale pietà, s’era all’ora del pranzo se-
duto alla sua tavola, ciò che l’altro aveva considerato 
con viva riconoscenza.

— Non vi furono relazioni piú strette fra loro due?
— Che intende per relazioni strette?
— Oh! Dio! Confidenze, domande di denaro...
— Mai. Era educatissimo e riservatissimo. Non siamo 
nemmeno entrati in certi discorsi. Non parlammo nem-
meno del passato. Mi accennò solo a rovesci di fortuna 
del   padre   conosciuti   soltanto   dopo   la   sua   morte.   Che 
avrebbe   dovuto   fare?   Sapeva   ballare   e   ballò.  Tutte   le 
professioni si equivalgono.

Il Bonichi lo ringraziò ed uscí. Appena si trovò nel 
corridoio notò che la stanza N. 24 si trovava di faccia al 
breve andito dell’ascensore. Tornò dal dottor Morandi e 
gli chiese quanto tempo si sarebbe trattenuto a Milano. 
L’altro rispose che non lo sapeva di preciso e chiese il 
perché della domanda.

— Le sarò grato se vorrà avvertirmi quando lo deci-

derà: il giorno prima almeno.

— Me ne farò un dovere – gli rispose il diplomatico 

114

la cui professione era di non meravigliarsi mai.

Ascanio Bonichi passò poi dalla contessa Mariella di 
Sant’Agata.   Sulla   porta   lo   aspettava   il   Riccoboni.  Al 
Bonichi sia Mariella che Piera fecero buona impressio-
ne. La vecchia dama era inquieta piú per le conseguenze 
del furto che per il furto in sé. Accorata per aver perduto 
le gioie dei figliuoli, questo sí, non per il valore delle 
gioie.   Ma   l’aria   cortese   del   vice-questore,   che   parve 
piuttosto un amico in visita che un inquisitore, la tran-
quillizzò. S’aspettava un burbero e grossolano delegato, 
di quelli che a Napoli trattano con la cosiddetta «mala-
vita», e invece trovò un modesto funzionario che indos-
sava abiti fatti – era evidente – e portava cravatte col 
nodo fisso – era piú che evidente – e non si faceva la 
barba tutti i giorni – era evidentissimo – ma che non si 
dava arie da padreterno e non aveva le tasche gonfie di 
manette.  Ascoltò   con   aria   paziente   e   deferente   donna 
Mariella, prolissa e confusionaria come una napoletana 
del Pendino, ed approvò la dichiarazione di non sospet-
tar nessuno e meno che mai Piera, il Riccoboni e la vec-
chia cameriera. Però, all’uscita dell’appartamento il Bo-
nichi si spiegò con piú serietà trovandosi a tu per tu col 
Riccoboni.

— Potrei parlare, lei presente se vuole, con la signori-

na Séllero?

Il palikaro lo fece entrare nella propria stanza, ove, 

qualche minuto dopo, comparve Piera.

— Vuole spiegarmi, signorina, l’affare delle scarpette 

rosse?

115

Non se ne meravigliò quando lo seppe. Era abituato a 
comprendere la cose strane: la società non è forse un 
amalgama di cose strane, ove i non senso governano le 
realtà? Soltanto chiese:

— Chi sa di questa sua bizzarra idea di collocar gioie 

nelle scarpette?

Nessuno,   nemmeno   donna   Mariella,   e   il   Riccoboni 
presente e la cameriera... Cioè adesso che ci pensava... 
E Piera trasalí.

— Parli senza timore, signorina, il signor Riccoboni 
può assicurarla che io non cerco mai un presunto colpe-
vole, ma il vero colpevole e che non mi lascio fuorviare 
da idee senza fondamento..

Piera si spiegò.
— Se mi vede un po’ commossa la ragione non è qua-
le può supporre. Ripensavo alla mia sciagura recente, la 
morte di mio padre, e ad un vecchio amico, il professor 
Nereo Serventi, che vive a Roma. Appunto alla partenza 
per Nizza, trovandomi sola nella mia cabina e disfacen-
do la valigia per la notte, ho ritrovato le scarpette rosse. 
E le ho riposte nella valigia dei gioielli. Rammento che 
in una delle prime lettere da Nizza al professore ho rac-
contato il fatto, sul quale il mio vecchio amico quasi in 
tutte le sue lettere scherza.

Il Bonichi la guardò pensoso.
— Scusi, ciò non mi spiega il suo turbamento di poco 

fa.

—   Ci   vengo,   signor   questore.   Or   saranno   quindici 
giorni, qui all’albergo ci fu una specie di fiera, o pesca 

116

di   beneficenza.   La   contessa   volle   visitarla:   ed   io 
l’accompagnai. Fui avvicinata da un ospite di questo al-
bergo, il signor Morandi...

Ascanio Bonichi drizzò le orecchie.
— Si presentò, o almeno mi si ricordò. Un giorno a 
Roma lo avevo conosciuto presentato dal professor Ser-
venti. E l’aveva colpito in me il vestito bianco che in-
dossavo e le scarpette rosse.

— Ah!
— Già. Me ne chiese scherzando, e mi parve che insi-
stesse, tanto che ho pensato: il professore gli ha detto 
dove le tengo.

— Il professor Serventi è in intimità col dottor Mo-

randi?

— Lo ebbe scolaro, e credo fra i piú cari. Delle scar-
pette rosse il dottor Morandi mi parlò spesso, ma io non 
gli disse mai dove le tenevo.

— Agli scherzi del dottor Morandi era presente qual-

cuno?

— Sí: il colonnello Renzi, il maestro di ballo, signor 

Montagni...

Parve al Bonichi di scorgere un lieve rossore al som-

mo delle guancie di Piera.

— Si trovò spesse volte col signor Montagni, signori-

na?

— Sí. Donna Mariella ha molta simpatia per lui che 
fu compagno in guerra del suo ultimo figliuolo, morto 
sul Grappa con quelli dell’ultima leva.

— Le faceva visita?

117

— Una volta sola venne qui su, ché donna Mariella 
volle mostrargli i gioielli... ecco, appunto quelli che so-
no scomparsi.

— E si trovavano spesso insieme?
— Quasi tutti i giorni all’ora del tè, e la sera, dopo il 

pranzo.

— Come si accomiatò ieri da loro il signor Monta-

gni?

—   Dopo   pranzo.   Cosí   mi   disse   stamane   donna 
Mariella. Ma io non l’ho piú veduto perché ieri ero sof-
ferente.

— E la contessa non le confidò...
— Nulla, signor questore.
La risposta fu piuttosto secca. Al Bonichi non restava 
che ringraziare. E lo fece. Ma quando restò solo col Ric-
coboni fu meno mellifluo.

— Che si nasconde... anzi che mi nasconde la signori-

na?

Il palikaro crollò il capo gravemente.
— Se permette le do io le spiegazioni.
— Non chiedo di meglio.
— E lo posso perché ne so almeno quanto la contessa 

e la signorina Séllero.

Fu esplicito. L’età e la pratica del mondo o addor-
mentano o svegliano. Il Riccoboni si vantava d’essere 
sveglio. Aveva cosí notato che le bontà di Mariella verso 
il maestro di ballo avevano generato una specie di confi-
denza nell’espansiva contessa, confidenza di cui il Mon-
tagni non aveva però abusato. Tuttavia non aveva ta-

118

ciuto le sue origini, che Mariella del resto conosceva per 
le lettere del figliuolo; e il rovescio di fortuna alla morte 
del padre. Parve ad Archibaldo che questa identità di 
sventure avesse svegliato fra Piera e il maestro una spe-
cie di tacita simpatia, che la ragazza celava, ma che il 
giovane invece lasciava troppo trasparire, per un osser-
vatore   come  Archibaldo,   intendiamoci,   specie   quando 
era evidente che soffriva della vicinanza del Morandi e 
piú   del   piccolo   colonnello   aviatore,   il   quale,   verso   le 
donne tutte, assumeva delle arie fatali, se non troppo fi-
ni. Archibaldo ne aveva tenuto parola a Mariella che gli 
aveva promesso di parlarne a sua volta col maestro di 
ballo.

— E lo fece?
— Sí, credo, ieri. Lo pensai quando seppi che il Mon-

tagni era partito in modo cosí repentino.
— Ma dalla contessa non apprese...
— Caro signor Bonichi, le donne, che parlano troppo, 
non dicono mai le cose piú interessanti che sanno. E con 
Mariella... con la contessa è inutile domandare. Si chiu-
de come un’ostrica. Bisogna aspettar che ci venga lei.

Concludendo, annotava il Bonichi e l’Arrighi legge-

va, possiamo intanto precisar questi punti:

1. Il furto è innegabile.
2. La porta del corridoio che mette nella stanza della 

signorina Séllero non era chiusa.

3. La signorina e la cameriera dormivano cosí profon-
damente da non accorgersi che il Riccoboni entrò nella 
stanza, vi si mosse in lungo e in largo ed uscí nel corri-

119

doio, chiudendo la porta a chiave.

4. La valigia dei gioielli sta di solito nell’armadio a 
specchiera. La signorina Séllero aveva lasciato la chiave 
nella serratura dell’armadio, che un qualunque grimal-
dello poteva, del resto, aprire e richiudere.

5. La valigia, quale unico elemento di fatto, era stata 
chiesta dal Bonichi e se ne stavano rilevando le impron-
te. Però si dubitava del risultato perché l’avevano ma-
neggiata e rimaneggiata nel pomeriggio cercando i gio-
ielli rubati.

6. Dell’affare buio delle scarpette era a conoscenza il 
professor Nereo Serventi. Cercarlo e abilmente interro-
garlo.

7. Benché in modo diverso del loro uso attuale, par-
larono delle scarpette il dottor Morandi e il colonnello 
Renzi.

8. Il conte Dino Montagni pranzava alla tavola del 

Morandi. Verificare se si parlò delle scarpette.

N. B. Verificato. Il dottor Morandi ricorda d’aver de-
scritto   al   Montagni   la   signorina   Séllero,   in   piedi 
sull’auto scendendo la via Veneto, bianco vestita, bor-
setta e scarpette rosse.

9. Il Montagni, che doveva partire col treno della not-
te, partí invece col rapido del tocco e cinque pomeridia-
no.

Indiziati:
1. Il dottor Morandi: stanza N. 24 di faccia al cancello 

dell’ascensore ove fu trovata la scarpetta rossa.

2. Il signor Archibaldo che confessa d’essersi aggirato 

120

di notte nella stanza della signorina Séllero, benché a 
scopo di ricognizione, per aver percepito un tenue ru-
more.

3. Il conte Dino Montagni...
Un leggero bussare all’uscio del corridoio.
Gino Arrighi gettò sotto il cuscino del letto le carte 
del Bonichi, ed uscí nel salotto, ormai stanza del dottor 
Sandroni.

— Avanti, Annarella!
Non era Annarella col prosciutto e il caffè. Apparve la 
professoressa   Montagni,   che   restò   interdetta   vedendo 
l’Arrighi.

— Scusi, credevo che fosse la stanza del dottore...
— Lo è, signorina. Ma l’amico mio è fuori: se posso 

esserle utile io...

S’accorse allora soltanto che la ragazza aveva fra le 
mani un pacchetto avvolto in velina, e già aperto ap-
parentemente.

— Suo fratello forse...?
—   No,   signore,   grazie,   riposa.   La   pozione   di   quel 
buon signore tedesco lo fa dormire in pace. Volevo... – 
Esitava. Continuò:

— Ho tanta fiducia nel dottor Sandroni, di cui parlava 

con grande riconoscenza il povero babbo...

— L’abbia in me, signorina. Lo chiamo zio, ma lui mi 

considera come figliuolo.

— Sí, sento che posso aver fiducia in lei, e mi scusi...
— Ma le pare! dica... dica... sono a sua disposizione.
Ringraziò con un cenno del capo.

121

—   Non   ha   pensato   lei...   scusi...   ma   per   me   Dino, 
quantunque maggiore di  qualche anno, è come un fi-
glio... non ha pensato che causa del suo atto disperato 
possa essere...

Esitò. Fu l’Arrighi a completare il suo pensiero:
— Una donna?
E rievocò in rapida successione l’«Hôtel Cosmopo-

lis», la contessa Piera Séllero... Affermò risoluto:

— Sí, l’ho pensato!
— Ed io ne sono sicura – gli rispose Nora.
L’Arrighi vivamente interessato fece un passo avanti.
— Sicura?
— Ahimé, sí! E non so come contenermi... vorrei che 

il dottor Sandroni...

Gli occhi dolci s’erano riempiti di lagrime.
— Signorina – le disse Gino Arrighi, – abbia anche in 
me un po’ di fiducia! Non si crea, lo so, nasce da sé, 
ma...

— Ho fiducia in lei!
Fece un passo innanzi, riprese:
— Mentre Dino riposava, ho voluto riporre le sue co-
se... gli uomini han poco tempo per l’ordine, e mio fra-
tello non aveva ancora aperto il baule. Cercai le chiavi 
ed ecco quello che ho trovato subito, appena sollevato il 
coperchio.

Alzò il pacchetto, lo svolse dalla velina. E l’Arrighi, 

sbalordito, vide una scarpetta rossa.

122

PARTE TERZA

ASCANIO BONICHI E LE SUE IDEE

123

I

Quando squillò il telefono, verso le sette, Gino Arri-
ghi, dopo una notte insonne, s’era assopito da poco me-
no d’un’ora. Ma si destò egualmente di soprassalto, an-
che provando una specie di sollievo, di liberazione, per 
la fine violenta del sonno tormentoso.

— Pronto, Roma?
— Pronto. Qui Arrighi.
— Qui Bonichi. Novità?
— Il maestro di ballo ha tentato di suicidarsi.
— Grave?
— No. Salvato. Ne avrà per molti giorni, però.
— Necessaria una perquisizione?
— Inutile. Spiegherò per lettera perché.
— Bene. Cerchi di conoscere il professor Nereo Ser-

venti. Ha letto gli appunti?

— Ho letto, capisco, farò.
— Bene. Ho fatto – senza pubblicità – perquisire gli 
effetti del dottor Morandi. Niente. E niente in quelli del 
Riccoboni.   Hanno   le   cassette   di   sicurezza   costí,   alla 
Commerciale, succursale di Piazza Venezia. Ho fatto ve-
rificare se qualcun altro ha la firma oltre gli intestatari. 
Quella del Morandi no, è intestata al suo nome; quella 
del Riccoboni può essere aperta dal professor Serventi. 
Veda un po’.

124

— Ha dato ordini qui?
— Sí. Pare che il professore di danze abbia pure una 

cassetta alla stessa succursale. Veda un po’.

— Bene. Le impronte?
—   Un   subisso.   Però   chiare.   Desidererei   quelle   del 

maestrino.

— Le ho fatte rilevare dalla rivoltella e chiarissime. 

Gliele mando.

— Bene. L’agente che sorveglia è avvertito che oc-
corre segretezza, ma glielo ripeta. E poiché il maestrino 
è costretto a non muoversi, nessuna premura di interro-
garlo. Meglio che si creda sicuro.

— Bene.
— Riceverà le impronte delle calzature che ho fatto 
rilevare   nella   camera   della   signorina   Séllero.   Ci   sono 
quelle, naturalmente, dei quattro familiari, qualcuna di 
cameriere d’albergo, ma qualche altra ignota. Una spe-
cialmente, sulla soglia, un po’ di sbieco. Cerchi di pren-
dere la forma delle calzature del maestrino. La confron-
terà.

— Bene.
— Credo che a giorni la contessa e gli altri verranno a 
Roma.   L’avviserò   a   tempo:   telefonerò   domattina   alle 
sei, caso partissero questa sera. Il Sarzana arriva alle ot-
to e mezza. Avrà tempo. Compreso?

— Perfettamente. Provvedo.
— Addio, Arrighi.
— Buon giorno, sor Ascanio.
Ricollocò delicatamente il ricevitore sulle forchette e 

125

rimase intento ai ghirigori del soffitto. Non erano i labe-
rinti di Mantova e neanche gli affreschi di Caprarola, 
ma delle semplici foglie scolastiche, uscite da un pen-
nello da barba errante fra gli interstizi delle stampiglie: 
pure Gino Arrighi vi trovò un interesse immenso, tanto 
che le esaminò, le contò, le ricontò per lungo e per dia-
gonale,   con   tale   insistenza   da   permettere   le   maggiori 
speranze per la fermezza del suo carattere. Soltanto, in 
tutta quella fatica d’occhi e di cervello non vide nei ghi-
rigori del soffitto che scarpette rosse. La causa di tutto 
questo era chiusa in un cassetto, avvolta nella velina, 
cosí come gli era stata offerta dalla professoressa Nora 
Montagni sul palmo della mano. Appena veduta s’era 
sentito un tuffo al cuore, l’effetto d’una guanciata, come 
se fosse stato lui – e non lo sconosciuto fino a ieri l’altro 
– il ladro. Ma nel tempo istesso aveva provato una sicu-
rezza strana. Se la fanciulla era venuta a lui con quella 
che egli sapeva essere prova convincente di un furto, ne 
conseguiva puranco una folla di supposizioni legittime.

1. Anzitutto, ch’era ben lontana dal nutrire un sospet-

to qualsiasi contro il fratello.

2. Che il frammento di conversazione percepito la se-
ra innanzi non si riferiva – come gliene era balenato il 
sospetto – al furto dei gioielli.

Infatti c’era la frase:  sei innocente  che poteva ripor-
tare a chi sa quale discorso morale, per esempio al col-
loquio con la contessa di Sant’Agata, alla simpatia verso 
la signorina Séllero, e forse anche a cose familiari pas-
sate, ma sempre vive per la sensibilità del giovane. A 

126

meno   che   –   ormai   guasto   dall’ambiente   in   cui   aveva 
troppo vissuto – rubati i gioielli, preso dalla retrospetti-
va   paura,   non   ne   avesse   dinanzi   alla   sorella   accusato 
qualche altro, qualche furbo che, traviatolo, servitosene 
da zampa del gatto, lo avesse abbandonato. Ma questa 
figura dell’agnellino sacrificato non doveva esser bevuta 
da una ragazza pratica e ferma, avvezza alle lotte della 
vita,   quale   egli   aveva   intuito   in   Nora   Montagni.   Per 
quanto portata naturalmente a scusare il fratello, a cre-
dere anzi degno il fratello, non poteva bere cosí grosso.

No, l’Arrighi sentiva che il discorso della sera prima 
rifletteva soltanto il timore d’esser passato per avventu-
riero dinanzi agli occhi della contessa Mariella. E allo-
ra?

Qui Gino Arrighi – che non fumava mai, nemmeno, 
come usano i detectives rispettabili, del buon tabacco in-
glese – chiuse gli occhi per raccogliere le idee. C’era – 
ahimé – poco da raccogliere. I fatti sono fatti e non si 
smentiscono e non si cancellano con le teorie, almeno 
nella realtà quotidiana, ché in politica invece è tutt’altra 
cosa. E i fatti, eccoli: un furto ingente di gioielli, la sco-
perta dell’astuccio – una scarpetta rossa – nel baule del 
maggiore   indiziato.   Ce   n’era   abbastanza   per   l’arresto 
immediato e l’istruttoria. Un volgare detective, di quelli 
che   lavorano   per   la   fabbrica   dell’appetito,   si   sarebbe 
creduto in porto: al giudice istruttore il resto. Ma, anche 
a prescindere dal dualismo fra polizia bene intesa e ma-
gistratura,   Gino  Arrighi   non   era   un  detective  volgare: 
messo nelle ruote del Palazzo di Giustizia, inesorabili 

127

maciullatrici, verificato con l’occhio di pollo della ma-
gistratura, un affare era liquidato. Partendo dall’afori-
sma del De Maistre («Non so che cosa sia l’anima d’un 
delinquente; so che cos’è quella d’un uomo onesto: spa-
ventosa») la magistratura trova sempre o quasi un indi-
ziato colpevole: giudica i fatti, sí, ma fa – e poi si con-
danna l’Inquisizione – il processo alle intenzioni, cerca 
nel passato piú lontano, è condotta ad analogie, irresisti-
bilmente, mentre – oh! saggezza Romana! – dovrebbe 
restringersi alla imputazione unica. Lo tenta spesso, ma 
in buona fede le circostanze la trascinano. Chi ha com-
messo   dieci   delitti   può   aver   commesso   l’undicesimo. 
Ahimé no, pensa il Bonichi, uomo nel buon senso di Te-
renzio: è come dire che un capo s’abitui alle responsabi-
lità, un autore alle prime rappresentazioni, uno spadac-
cino   ai   duelli,   senza   ricorrere   alla   riserva   della   forza 
d’animo   e   senza   prendere   a   prestito   sui   propri   nervi. 
Nessuno s’abitua alla vita, nessuno al bene come nessu-
no al male, o tutto si incasellerebbe nella statistica, men-
tre   mai   come   oggi   la   scienza   –   per   quanto   riguarda 
l’uomo – fu cosí scossa. Nuove malattie, nuovi pericoli, 
nuove lesioni si scoprono, ma in quanto a guarirle! E 
piú si procede, meno – si cammina troppo forse – la co-
scienza va di pari passo nemmeno con la scienza. Di 
provato, al mondo, non c’è che la ciarlataneria, oggi, co-
me al tempo degli empirici, degli astrologhi e dei dulca-
mara.

Ora, secondo il Bonichi, la magistratura è la scienza e 
la polizia è il buon senso. E il buon senso non deve pas-

128

sar la mano alla scienza, che quando c’è costretto. Gino 
Arrighi, al buon senso di Ascanio Bonichi univa la gio-
vinezza, che è generosa anche se appaia spesso leggera. 
È l’unica ancora che si sacrifichi per delle grandi parole 
e dei cenci gloriosi. E che osi addossarsi delle responsa-
bilità storiche. Le pantofole se ne guardano con terrore.

Quella che decise di addossarsi Gino Arrighi non ap-
parteneva che alla piccola storia. Chi sa! Forse – a non 
troppo cercare – nella decisione del giovane si sarebbero 
trovate delle inframettenze strane ed anche di quelle na-
turali. Nora Montagni avrebbe avuto il diritto di disprez-
zarlo; ché non al detective – improbabile preda, certo o 
ancora di mezzi dubbi e di mezze misure – aveva porta-
ta la scarpetta rossa, no, ma a colui che gli si era mostra-
to in altra luce, al creduto nipote dell’amico e del bene-
fattore del padre, memoria custodita come una sacra te-
ca   in   fondo   al   cuore,   come   una   imagine   alla   quale 
s’accende perennemente il lumino della speranza o della 
riconoscenza. E da quest’uomo doveva giungerle il tra-
dimento? È forse umano ciò, direbbe un filosofo antico 
o moderno, ma è sempre immondo.

Gino Arrighi perplesso si gratta la pera. Da che Ada-
mo fu scacciato dal paradiso terrestre, l’uomo non trovò 
mai niente di meglio nei momenti d’irrisoluzione.

E, proprio mentre si dedicava a quell’importante oc-

cupazione, entrò nella stanza il dottor Sandroni.

129

II

Ci   sono   degli   uomini   che   sanno   ben   nascondere   il 
proprio pensiero, le preoccupazioni, ciò che li ha colpiti 
e li domina. Ce ne sono altri che si lasciano leggere sul 
viso come in un libro aperto. Un’occhiata bastò a Gino 
per comprendere che il suo vecchio amico era stato im-
pressionato da qualche cosa che non s’aspettava. L’attri-
buí a un passo fallito presso il Commissariato di Polizia.
— Che c’è? Vogliono ficcare il naso nel tentativo di 

suicidio? Penserò io a farli smettere.

— Tutt’altro. Se ne infischiano come del primo faz-

zoletto rubato a un inglese.

— Hai parlato di suicidio?
— Ho parlato di disgrazia maneggiando un’arma. È 

sinonimo oggi.

— Quindi tutto bene?
— Benissimo. Soltanto...
Esitò. Non continuò...
— Soltanto? – l’incoraggiò l’Arrighi.
L’altro, per tutta risposta, si grattò a sua volta la pera. 
Seduto sopra il baule del giovane amico pareva che lo 
considerasse con un’attenzione speciale.

— Ti interessa il mio baule?
— Il baule?! – ripeté Remo Sandroni come se udisse 

un termine sconosciuto.

— No, – disse poi a bassa voce – no, il tuo baule non 

è nemmeno elegante ed io non saprei che farne.

— Ci stai comodo almeno?

130

— Gino, tu scherzi, e fai male. Scherzi, te lo giuro, 

sopra un vulcano.

— Quando avrai perduto il gusto degli enigmi...
— Non è enigma... è... Ci può ascoltar qualcuno?
— Qui, in camera mia? Puoi star sicuro di no.
— E allora senti.
Soltanto, l’alchimista non aveva un talento di narrato-

re, neanche mediocre.

Si   riprendeva,   si   sottintendeva,   senza   chiarezza   né 
misura, prolisso e monco insieme, come tutti coloro che, 
commossi da un’idea fissa, non sanno comunicarla. A 
questa categoria appartengono spesso le persone colte 
che non riescono a mettersi nel livello comune. Basta: 
con un po’ di buona volontà, Gino Arrighi riescí a com-
prendere che il Sandroni tornato dall’ufficio di Polizia 
volle   tranquillizzare   la   professoressa   Montagni.   Volle 
anche affrontarla nell’interesse dell’Arrighi, per addos-
sarsi   la   bella   violazione   di   confidenza   commessa   dal 
giovane la sera prima. Bussò alla porta del maestrino, 
leggermente. Non ebbe risposta. L’uscio era socchiuso, 
lo spinse e vide la stanza nella penombra e il ferito che 
si agitava nel letto. Volle prestargli le cure necessarie, 
cercò se avesse la febbre e...

Semplice il racconto, vero? Eppure con quante soste 
ed esitazioni lo ammanní il Sandroni! Tanto che Gino 
stentava a seguirlo, e, nell’interesse comune, dopo dieci 
minuti almeno, lo interruppe.
— Beh! Aveva la febbre?
— Non so.

131

— Come non sai?
— No. Aveva... l’anello.
— L’anello? Quale anello?
— Il suo... troppo largo al dito... con uno smeraldo... 

quello che tu hai osservato, mi dicesti...

— Sí, una pietra falsa.
Remo Sandroni spalancò gli occhi e crollò il capo.
— Sbagli. Non è falsa.
Qui Gino Arrighi fece un salto.
— Non è falsa? – ripeté afferrando il polso dell’ami-

co.

— No. Me ne intendo. Ne ho fabbricato delle pietre 
false nei miei crogioli, ne ho ricostituito, è l’a b c  del 
mestiere per chi maneggia e pulisce minerali. Non è fal-
sa. È vera. È uno smeraldo magnifico, purissimo, raris-
simo, che, vent’anni fa, costava almeno trentamila lire.

Il  detective, anelante, seguiva la parola del vecchio 

ormai lanciato di carriera.

— E tu... mi parlasti del furto di Milano, e secondo te, 

c’era anche uno smeraldo. C’era o no?

— C’era! – l’altro annuí con la voce strozzata.
— Ora è possibile che un maestrino di ballo, che ten-
ta suicidarsi, naturalmente per ragioni finanziarie, porti 
al dito uno smeraldo che basterebbe da solo a rimetterlo 
in sesto? Non può essere un gioiello di famiglia: chi ha 
conosciuto il padre, come l’ho conosciuto io, sa che se 
lo sarebbe giocato. E allora? Dove l’ha preso? L’ha...

Gino Arrighi gli posò la palma sulla bocca.
— Zitto! Calmati e zitto!

132

Rimasero qualche momento a guardarsi, ciascuno in 

preda al proprio pensiero. Gino Arrighi era accasciato.

— Non può essere un errore il tuo?
— Errore? Nel giudicare una pietra preziosa?
— Che so io... la fretta?
— L’hai esaminato?
— Gli è largo al dito. L’ho potuto facilmente levare. 

E posso descrivertelo pietra e castone.

— Aspetta.
Cercò fra le carte spedite dal Bonichi. C’era un elen-

co dei gioielli rubati e ciascuno minutamente descritto!

— Di’ pure.
— La pietra è larga come l’unghia del mio pollice, 
perfetta, senza difetti cioè, l’acqua purissima: sembra di 
specchiarsi in un abisso verde. È incassata come s’usava 
cinquanta o sessant’anni fa, a bordi stretti, ed è incassata 
in oro vecchio di zecchino, su cui sono incise delle fo-
glioline d’edera tutte eguali.

L’Arrighi lasciò cadere il foglio. Preciso. Parea che 

Remo Sandroni leggesse al disopra delle sue spalle.

— È cosí?
— È cosí.
Dopo un istante di silenzio il vecchio dottore sospirò:
— Me ne dispiace per quella povera figliuola!
L’altro vide la bella  energica figura  della fanciulla, 
sentí lo sguardo confidente dei dolci occhi castani, e lo 
sentí come un rimprovero. Cercò di reagire:

— Non può essere! Ti pare che, se quel disgraziato 
avesse commesso il furto, porterebbe al dito l’anello? 

133

Leggerezza, incoscienza, spudoratezza...

— Ma, poiché aveva tentato di sopprimersi, che gli 

importava?

— Vero anche questo... se tu non ti sei sbagliato.
— Ancora? Gino, ti giuro che lo vorrei!
Il giovane adesso percorreva nervosamente la stanza.
— Io – sussurrava il Sandroni – che mi interesso della 
chimica, mi interesso per analogia – il demone dell’ana-
logia, come disse un poeta – di minerali. Che mettere 
nei miei crogioli se mi si tolgono i minerali? E ne ho li-
quefatte delle perle, ne ho decomposti dei rubini e dia-
manti! Piccoli, intendiamoci, di ristretto valore, ma puri. 
E quindi so che cosa sono, li distinguo a colpo d’occhio, 
pronto a scommettere quello che vuoi...

— Lo smeraldo è vero? – chiese bruscamente Gino 

Arrighi fermandosi.

— Non c’è dubbio.
— E può costare?
— Quando fu tagliato – posso dirti anche l’anno, ché 
la moda a bisello minimo risale al 1860, poco prima e 
poco dopo, e fu adottata specialmente per le pietre dure 
– quando fu tagliato e venduto dunque, il suo prezzo po-
teva aggirarsi sulle trentamila lire.
L’altro ascoltava soprapensieri.
— Ed è un gioiello di famiglia, certamente, benché – 
l’ho poco osservato ma credo di non sbagliarmi – il ca-
stone sia piú moderno, come se fosse copiato, una co-
piatura intendiamoci di qualche anno, perché ha traccie 
d’uso e principio di logorio. Certo il castone non è con-

134

temporaneo della pietra al tempo in cui fu lavorata.

L’amico piú giovane aveva ripreso la passeggiata da 
belva in gabbia su e giú per la stanza, quando si bussò 
alla porta del salotto.

— Vedi chi è, ti prego, zio!
L’interpellato obbedí: poi la sua voce un po’ sorda: – 

Lei, signorina! Entri, entri pure.

III

Entrò Nora Montagni preceduta dal dottor Sandroni. 
Dei due la ragazza parea la piú calma: sorrideva legger-
mente, e, su quel viso energico, quel sorriso quasi umile 
lo illuminava di dolcezza. Mormorò:
— Il signor dottore mi ha cercato?
— No, signorina – rispose il Sandroni. – Mi affacciai 
all’uscio per renderle conto della mia missione, ma non 
l’ho cercata, supponendo che avesse qualche cosa di piú 
urgente.

— No... Dino riposa. Ha di tanto in tanto delle sma-
nie, ma riposa. Il buon signore tedesco mi ha rassicura-
ta. E lei, dalla polizia?

— Può essere tranquilla. Non si occupa dei suicidi la 
polizia. Il commissario ha accettato la mia deposizione 
di errore nel maneggiare l’arma e la mia dichiarazione 
che la possiede regolarmente: perché possiede il porto 
d’arme, vero?

135

— Non so, credo. Fu sempre cosí regolato Dino... e 
se fa la... professione di maestro di ballo è da lodarsi. Io 
non volevo. Con quello che guadagno si poteva mode-
stamente vivere tutti e due. Ma disse di no, disse che do-
veva pensare almeno a se stesso. Non conosco i suoi in-
teressi personali, ma non devono essere floridi. Qualche 
volta l’ho aiutato, ma sempre mi ha restituito quei pochi 
soldi. E non doveva esser leggera la vita, nemmeno per 
lui... a giudicare dal suo baule.

I due si guardarono. La ragazza continuò:
— Perdoni, signor dottore, se le dico certe cose. Ma 
ho tanta fiducia in lei... in loro. Il mio povero babbo, che 
fu tanto disgraziato, e che era tanto onesto, parlava a noi 
due di lei... come... come di un santo.

— Oh! Signorina!
— È cosí. Diceva che una sola persona pari suo aveva 
incontrato nella vita. Diceva che, quando avessimo sa-
puto quello che lei aveva fatto per lui, non ci saremmo 
potuti sdebitare nemmeno con la devozione di tutta la 
vita. Prima di morire ci lasciò una lettera per lei. Eccola 
qui, l’ho portata con me. Scusi se è aperta, ma ce l’ha 
consegnata cosí.

Nel parlare svolgeva da un fazzoletto di lino una let-

tera che porse al Sandroni.

— Legga, legga anche lei – disse Nora all’Arrighi che 

s’era scostato.

Pareva intatta la lettera, tanto era stata conservata con 
cura. Sulla busta portava scritto:  Al dottor Remo San-
droni, quando i miei figli lo incontreranno. Internamen-

136

te poche righe di una calligrafia malferma:

Amico,

per compenso del bene che mi hai fatto, ho insegnato  
ai miei figli a benedirti. Sanno che c’è al mondo un uo-
mo buono ed onesto, che sei tu. Io muoio pieno di rico-
noscenza per te. Dino e Nora forse ti incontreranno e tu  
avrai nei miei figli due cuori devoti. S’affideranno a te  
come a me, piú che a me, purtroppo, ché non ci sarò  
piú. È cosí dolce aver delle anime che ti adorano e che  
ti credono come un Dio! Grazie ancora, mio solo ami-
co, mio benefattore; e grazie ancor più se vorrai bene,  
come ne sono sicuro, a Dino e Nora.

CIRO MONTAGNI

Quando il vecchio dottore alzò gli occhi, la fanciulla 
s’accorse ch’erano umidi. S’appressò a lui, gli porse la 
fronte su cui l’altro depose un bacio, mentre l’Arrighi 
strofinava fiammiferi su fiammiferi, non riuscendo ad 
accender una vecchia dimenticata sigaretta, a malgrado 
innumerevoli artifici e precauzioni.

— Chi sa come sarebbe felice il babbo! – mormorava 

quasi tra sé Nora.

Scosse la bella testa fiera, con la mano sottile, quella 
del fratello, ma piú robusta, rialzò una ciocca ribelle, 
sorrise, e questa volta liberamente, e poi disse:

— Bisogna credere alla Provvidenza, in onta alla filo-
sofia che m’hanno insegnato e che sono costretta a inse-
gnare. Dopo la morte del babbo, non vi fu mai per me 

137

un periodo piú critico di questo, e la provvidenza mi fa 
incontrare con l’unica persona che mi può aiutare. Spero 
– continuò abbozzando un gesto di scusa – che non do-
vrò abusarne.

— Mai! – rispose deciso il Sandroni.
Era attratto verso quella dolce e coraggiosa fanciulla. 
Le prese ambe le mani, la trasse a sedere, volse uno 
sguardo pietoso all’Arrighi, irrequieto piú di prima, e 
cominciò a parlare nervosamente.

— Mai, mai, lei non abuserà mai di me... finché mi 
metterà a parte delle sue pene... finché... Vediamo, ve-
diamo e procediamo con ordine. Mi dica tutto: può par-
lare dinanzi a... a mio nipote – concluse male interpre-
tando un gesto di lei. – Mi dica tutto di sé... di suo fra-
tello... a partire dalla morte di... di... del mio caro amico 
Ciro.

Il vecchio aveva parlato con una crescente concitazio-
ne: si rese conto però che forse l’impressione fatta alla 
fanciulla non era la stessa che potea risentire il giovane. 
Ora, grata, la ragazza gli aveva presa la destra e gliela 
stringeva fra le sue: ma anche la sinistra era stata presa e 
stretta. Non ne cercò l’autore, e fece male, ché avrebbe 
letto sul viso di Gino le sue stesse impressioni.

Ma   Nora,   pur   affrettandosi   ad   obbedire,   aveva   ben 
poco da raccontare. Degli interessi paterni poco e nulla 
sapeva. Alla morte di Ciro Montagni aveva ottenuto per 
concorso un posto in una scuola media di Firenze, e Di-
no, invece, che dopo la guerra – era stato dell’ultima 
classe chiamata, quella del ’900 – seguiva i corsi univer-

138

sitari alle Scienze politiche, non trovò che difficilmente 
da occuparsi. Ci soffriva: guadagnava poco e faceva una 
vita solitaria che l’intristiva. Quando Nora vinse il con-
corso di Roma non aveva voluto seguirla: rimandò, ri-
mandò, finché un bel giorno le scrisse d’aver trovato un 
impiego piú lucrativo che l’obbligava a viaggiare. Non 
avea saputo che da poco tempo la verità: maestro di bal-
lo, e ne arrossiva...

— Ma Dino s’è mantenuto onesto, ne sono sicura. E 

d’altra parte non c’è lavoro disonorevole...

Fissava cosí dicendo i due, che approvarono grave-
mente come notai dei vecchi romanzi. Poi offerse al dot-
tor Sandroni un astuccio con un sorriso imbarazzato.

— Qui dentro – disse – c’è l’orologio e l’anello di Di-
no. Vuol custodirli lei? Anch’io sono in camera mobi-
gliata e non mi fido... non per il valore – s’affrettò a 
soggiungere   –   no:   ma   l’orologio   è   quello   del   povero 
babbo e in quanto all’anello è un ricordo egualmente sa-
cro. Dino, sul Grappa, aveva un amico, un compagno 
d’armi – non ricordo che il nome: Ruggero: lo chiamava 
cosí nelle sue lettere. E quest’amico possedeva un anel-
lo simile a questo...

Aprí l’astuccio, mostrò il gioiello su cui distrattamen-

te Gino Arrighi gettò uno sguardo sfolgorante.

— Un giorno, scesi in breve licenza, a Verona mi pa-
re, Ruggero volle far copiare il suo anello per Dino: ma 
con una pietra di poco valore, ché altrimenti Dino non 
avrebbe accettato. Però vista all’ingrosso...

S’era   infilata   nel   medio   sinistro   l’anello   e   lo   facea 

139

brillare nell’incerta luce della stanza. Lo smeraldo acco-
glieva il raggio di sole insinuantesi fra le persiane come 
se le due luci fossero gemelle.

—  Anche   falso   splende!   –   mormorava   Nora   sopra 
pensiero. Poveretto! È rimasto lassú e aveva l’età di mio 
fratello.

Si scosse, ricollocò il gioiello nell’astuccio e lo chiu-

se porgendolo al Sandroni.

— Vuol custodirlo, finché Dino sarà guarito? Grazie. 

Vengono a pranzo piú tardi?
— Sí... verremo a pranzo.
Quella   sera,   quando   tornarono   alla   pensione   dopo 
aver accompagnato Nora, tranquilla ormai sulle condi-
zioni fisiche del fratello, dopo un’occhiata alla stanza 
del ferito a cui stava accudendo Frau Dorotea (Torme, 
torme, vate biano!), si ritirarono di comune accordo sen-
za   parola.   Quando   però   si   trovarono   soli   nella   stanza 
d’angolo e, quindi, lungi da occhi e orecchie indiscrete, 
il vecchio dottore meno capace di comprimere e domare 
i propri nervi, domandò:
— E adesso che si fa?
Per tutta risposta gli fu chiesto:
— Dov’è l’astuccio?
Anello e scarpetta furono esposti sul letto e gli esami-

natori vi sedettero dalle due parti.

— È inutile illudersi – mormorò quasi per sé il San-
droni – ecco la scarpetta rossa ed ecco l’anello, il vero. 
Hai udito la ragazza? Ne esisteva una imitazione, fatto 
fare   a  Verona,   e   probabilmente   venduto   per   il   valore 

140

dell’oro,   quando   il   giovanotto   si   trovò   in   ristrettezze. 
Non c’è dà farsi illusioni. Le prove sono lampanti: la 
polizia avrebbe già proceduto all’arresto.

Lo vide pensieroso, lontano lo sguardo dai due ogget-

ti, concentrato chi sa dove, preda chi sa di che.

— Non sei del mio parere?
La risposta fu diversa dalla domanda. Fu un’altra do-

manda.

— E il resto?
— Il resto di che?
— Della refurtiva. Non bisogna dimenticare che gli 
oggetti rubati sono parecchi e qui non ce n’è che uno. 
Dove saranno gli altri?

— Che so io! Venduti, presso un ricettatore, nasco-

sti...

Il volto di Gino Arrighi restava buio.
— Non riesco a connettere...
Raccolse i due oggetti, ficcò l’anello nella scarpetta, 

avvolse questa nella velina e chiuse il pacco nel tiretto.

— Andiamo a dormire. La notte, dice il proverbio, 

porta consiglio.

Ma   la   notte   passò,   bene   o   male,   senza   che   nessun 
consiglio venisse. L’Arrighi udí il compagno che sospi-
rava spesso e volontieri: per parte sua cercò di mettere 
in pratica un suo rimedio contro l’insonnia: restar supi-
no e chiudere gli occhi pensando anche a ciò che lo pre-
occupava. Difatti riposò abbastanza: ma il primo tranvai 
di via Crescenzio lo risvegliò. Non gli veniva che un re-
spiro quasi regolare dalla stanza accanto: il vecchio ami-

141

co dormiva, quindi. E allora chiuse leggermente la porta 
ed aprí la finestra; la luce d’una bella mattina di maggio 
entrò a fasci. Tornò a letto, prese un libro e attese la tele-
fonata di Milano. Che non venne. Quando suonarono le 
otto all’orologio  Westminster  entrò nella stanza, in pi-
giama, il dottor Sandroni, preceduto da abbondanti ster-
nuti.

Si leggeva nel viso dell’uomo solitario, non abituato a 
frenarsi né ad assumere fisionomie d’occasione, quello 
che gli stava nel cuore e che l’Arrighi comprese. E ri-
spose crollando il capo.

— Parliamoci franchi, Gino, dichiarò il vecchio zio: 
tu hai un dovere e immagino che non vorrai rinunciar-
vi...

— Quale dovere?
— Non sei forse incaricato...
— Scusa: ti fermo subito. Sono incaricato di alcune 
indagini sul maestro di ballo signor Montagni. Ma, ch’io 
mi sappia, non di arrestare un reo. Ho eseguite le indagi-
ni e aspetto.

— Che cosa aspetti?
— Che mi si diano istruzioni da Milano.
— E poi?
— E poi... sarà quel che Dio vorrà.
— Riferirai... tutto?
— Credo che sarà un po’ difficile poter nascondere 

quello che sappiamo...

— Ricordati che lo sappiamo per la fiducia che ha in 

noi la signorina Montagni.

142

— Non me lo dimentico, e ti confesso che la mia po-
sizione mi angustia piú che tu non creda. Però... i fatti 
sono fatti, le evidenze sono evidenze, quantunque la mia 
esperienza mi continui a susurrare di non credere cieca-
mente né agli uni né alle altre. Sai come si chiama in 
linguaggio di chiesa quel certo fatto che pare impossibi-
le ad avverarsi? Miracolo. E quella certa negazione di 
evidenze  chiare  e  lampanti  come  la  luce  del  sole?  Si 
chiama dogma. Io mi trovo tra il miracolo e il dogma... 
si licet...

— Concludi.
— No, caro, non concludo. Aspetto. Abbiamo guada-
gnato un giorno, ché il Bonichi non ha telefonato: guar-
diamo di impiegarlo bene. In un giorno si sono fatte del-
le fortune, guadagnate delle battaglie... Avanti!

Entrò Annarella con un viso contrito.
— Che c’è?
La cameriera abbassò la voce:
— C’è di là un signore e cerca di lei, sor Gino. A dirla 

fra de noi, me puzza de polizia...

— Puzzare poi! – esclamò una voce allegra – appena 

sceso di treno, ho fatto il bagno!

E nel quadro della porta apparve un uomo di mezza 
età, di eleganza da abiti fatti, di cravatte fisse, di cami-
cie di flanella e scarpe sfacciatamente gialle sotto il cal-
zone nero. Una bomba, un bastone ricurvo e nodoso, 
due baffoni cespugliosi...
— Il cavalier Bonichi!
— In persona, mio caro! Disturbo?

143

Avviluppò d’un’occhiata il Sandroni, ché non usava 

squadrare: l’Arrighi fece le presentazioni.

— Conosco – mormorò sorridendo il sor Ascanio – è 
il suo modello per la truccatura. Possiamo dunque par-
lare fra amici.

Ma il vecchio pretestò un affare urgente e se ne uscí 
non   senza   aver   susurrato   al   giovane   che   si   sarebbero 
ritrovati a colazione.

Si vedeva ad occhio nudo che moriva dalla voglia di 
dir dell’altro, e il Bonichi, vecchia volpe, l’osservò sen-
za parere. Ma quando rimasero soli ebbe il buon gusto, 
o l’accortezza – il buon gusto è spesso un’accortezza – 
di non interrogare. Parlò invece con abbondanza. Quan-
do si parla molto, si ha campo di osservare chi ascolta o 
dovrebbe ascoltare; lo si osserva senza dar sospetti. Le 
cose a Milano erano stazionarie: le impronte sulla vali-
gia risultarono copiose, ma tutte della contessa, della si-
gnorina Séllero, del Riccoboni: era stata cosí manomes-
sa quella povera valigia nella ricerca febbrile dei gioielli 
rubati!

— Niente da questo lato, dunque, a meno che il ladro 
non sia fra quei tre. Scarto la contessa: dovrei scartare 
anche gli altri due. Si sono esaminati bauli e valigie: 
non risulta che abbiano avuto contatti dubbî...

— Ricettatori?
— Tutti i presunti ricettatori, tutti i gioiellieri, tutte le 
agenzie di pegno delle diverse gradazioni furono messe 
sottosopra. Niente. Niente nel baule e nelle valigie del 
dottor Morandi, niente in quelle del segretario Berroli-

144

ni...

— Ah!
— Fu il mio primo sospettato e non è scartato ancora. 
Ma proprio quel giorno, fino alla scoperta del furto, né il 
giorno prima si assentò dall’albergo, meno la notte. Co-
munque la sua scheda è fatta e non muoverà passo ch’io 
non lo sappia. Le confesso però che ho il dubbio di aver 
fatto un buco nell’acqua,  trou dans l’eau, e che il mio 
buon fiuto, fido compagno, sembra avvertirmi che sba-
glio pista. Beh! vedremo. Nulla mai lasciare intentato 
per non subir delle sorprese. È la mia divisa. Cosí, da-
vanti all’emigrazione...

— Quale emigrazione?
— Quella di tutti gli attori della tragedia... o comme-
dia... Sono venuti qui tutti, compreso il signor Morandi 
che protesta un richiamo da palazzo Chigi. Ma io credo 
che il richiamo porti un altro nome. Beh! questo è affar 
suo. Cosí l’esodo avvenne ieri sera col Sarzana e un’ora 
prima della partenza io dormivo già nel mio singolo, e 
stamane li ho lasciati scendere tranquillamente prima di 
me. So che andavano tutti al «Plaza». Ed eccomi qui. E 
adesso ne sa piú di me. Eh! sí: lei ebbe la mia storia ed 
io non conosco la sua: però prima che incominci, guardi 
un po’ qua.

Spiegò una carta ed espose agli occhi ben esercitati 

dall’Arrighi un piano tracciato con somma cura.

145

— Ecco qua il campo di battaglia. Nei tre angoli 1, 2, 3 
sono i letti: le porte sono comunicanti, e ce ne sono pu-

146

re, come vede, nel corridoio. Di faccia a quest’ultime le 
finestre.   La   camera   N.   24   è   di   faccia   all’ascensore. 
Adesso ascolti: al quarto piano, ove si trovano stanze da 
chauffeurs e da servizio, quella corrispondente al 24 del 
secondo   occupata   dal   dottor   Morandi,   apparteneva   al 
conte Montagni. Mi segue?

— Perfettamente.
— L’ascensore, come si usa di notte, era fermo al ter-
reno: ma la scarpetta rossa che ne interruppe la funzione 
può esser stata gettata cosí dal primo come da qualsiasi 
altro piano. È chiaro?

— Chiarissimo, per lei.
— Come sarebbe a dire: per me?
— Glielo spiegherò quando avrà finito. Ora continui, 

la prego.

— Ho poco da dire. Nel tardivo ma diligente esame 
del tappeto, che copre l’impiantito nella camera della 
Séllero, si trovarono delle impronte che non erano di 
donna e non appartenevano alle scarpe del Riccoboni. 
Lei può osservarmi che entrarono dei camerieri: giustis-
simo, tanto piú che dette impronte si rinvennero vicino 
alla porta del corridoio. Ma, siccome non bisogna tra-
scurar nulla, mentre facevo far le verifiche sulle calzatu-
re del cameriere di servizio e del facchino...

— Corrispondevano?
— No: potevano però corrispondere alle scarpe del 

conte. Ha verificato?

—   Ho   verificato.   Pare   che   corrispondano.   Il   conte 
Montagni ha un piede piccolo, quasi femminile, se non 

147

fosse   lungo.   Ma   anche...   la   scarpetta   rossa   ci   si   può 
adattare.

Il Bonichi si grattò la pera.
— Dunque, non ha trovato niente?
— Ecco dove si sbaglia – rispose l’Arrighi risoluta-

mente. – Ho trovato, invece.

Aprí il tiretto, vi frugò dentro, scartò l’anello ed espo-
se   agli   occhi   sbalorditi   del   vice-questore   la   scarpetta 
rossa.

— Acci...! – esclamò il sor Ascanio con un balzo di 

sorpresa. – La...

IV

— Perfettamente: l’altra scarpetta rossa!
I baffoni del Bonichi erano agitati da un tremito con-

vulso. Sussurrò:

— Il maestro di ballo...?
— Prima di risponderle – interruppe Gino Arrighi – 

posso farle una domanda a mia volta?

— Dica... dica...
— Lei sa le condizioni di quel povero diavolo... S’è 
tirato un colpo, fortunatamente andato a male. È in letto 
ferito e ne avrà probabilmente per dieci o quindici gior-
ni. Lo vedrà, naturalmente. Posso pregarla di non proce-
dere ancora ad arresti, né di trasmettere atti all’autorità 
giudiziaria, fino a che il ferito sia in istato d’esser trasfe-

148

rito senza nocumento?

Il Bonichi lo guardava curiosamente.
— Arrighi, lei mi nasconde qualche cosa!
— Forse, ma per poco, lo creda. Anzi le posso far 
provare   una   sorpresa   maggiore   di   quella   avuta   per   la 
scarpetta rossa.
— E cioè?
— Non precipitiamo. Promette?
— Nel Trovatore – rispose Ascanio sorridendo – c’è 
un conte di Luna, che invade un monastero, perde una 
battaglia, fa bruciar la madre, tagliar la testa al fratello e 
avvelenar la fidanzata: eppure, dopo questo po’ po’ di 
roba, si domanda:

Abuso io forse del poter che pieno
in me trasmise il prence?

Ritornò serio, porse la mano a Gino:
— Facciamo il conte di Luna. Abusiamo: prometto. E 
adesso parli. Chi sa che dopo tutto non avesse ragione 
anche lui.

L’Arrighi riaprí il cassetto, ne trasse l’anello che fece 

sfolgorare dinanzi agli occhi del Bonichi.

—   Di   bene   in   meglio!   –   esclamò   costui.   –   C’è 

dell’altro in quel cassetto?

— No.
—  Credevo  alla  borsa  inestinguibile   dell’Ebreo  Er-
rante. Non è tutto, ma è qualche cosa. Lo smeraldo è 
autentico.

149

— Credo che sia quello della sua contessa.
— E quindi il ladro è il professorino di danze.
L’Arrighi si strinse nelle spalle.
— Ciò è meno sicuro – mormorò.
Si sentí curiosamente guardato, arrossí, fu per parlare 

ma non ne fece niente.

— Arrighi, amico mio, non sono di quei che doman-
dano   confidenze   io.   Però   avrei   diritto   di   pretendere 
qualche cosa, lo confessi.

— Lo confesso. E sono pronto a dirle quanto so.
— Bene. Sentiamo.
Ascoltò seriamente, senza interrompere, tutta la sto-
ria, ché l’altro non gli celò nemmeno quanto, in coscien-
za, avrebbe potuto. Si affidava ad una teoria in proposi-
to, che le mezze confidenze sono piú nocive che utili. 
Certi chiaroscuri non appaiono che nella verità, e cosí 
pure certe chiarezze, certi lampi, certe sicurezze.

Narrò   tutto,   dall’a  alla  zeta,   ciò   che   lo   concerneva 
non solo, ma puranche ciò che concerneva il Sandroni, 
il defunto Ciro Montagni e i due figliuoli. Quand’ebbe 
finito, Ascanio restò qualche minuto a labbra chiuse, co-
me un’ostrica a serravalve. Esaminava la scarpetta, esa-
minava   l’anello,   faceva   sfaccettare   la   pietra   alla   luce. 
Poi sospirò:

— Troppo facile!
— Che vuol dire?
— Dico: troppo facile! Un giovanotto, dalla profes-
sione poco limpida, parte, alcune ore prima del deciso, 
l’indomani d’un grosso furto, e, supponendosi, che non 

150

si sarebbe scoperto che nel pomeriggio. Dico supponen-
dosi e non supponendo. Arriva a Roma dove abita una 
sorella dalla professione limpida, e tenta di uccidersi, 
con una scarpetta rossa nel baule non aperto ancora, e al 
dito un anello da sessantamila lire. È incredibile! E la 
polizia trova la scarpetta e l’anello, e quindi il ladro, ed 
ha un elogio pubblico e privato! No: troppo facile.

— Dunque lei viene nel mio vicolo!
— Un momento. Ne ho forse il diritto?
— Ne ha il dovere, per quello che mi ha promesso.
— D’accordo. Quello che ho promesso è ben promes-
so tanto piú che lei, caro Arrighi, non mi ha fatto pro-
mettere una cosa che urti con la mia coscienza. Guari-
sca... chi deve guarire. E lei, che non ha il dovere di ac-
cusare,   cerchi   di   scusare.   Soltanto   mi   permetterà 
d’impadronirmi della refurtiva.

— Faccia pure. Se mi dovessero servire i due oggetti 

glieli richiederò.

— Ai suoi ordini.
Nel rimettere l’anello entro l’astuccio vide l’orologio.
— O questo?
— Non è rubato. Apparteneva al padre Montagni.
— Lo tenga allora.
Avvolse scarpetta ed anello entro la velina e se li fic-
cò in tasca. – Adesso ragioniamo pacatamente, ed aiutia-
moci a vicenda. Questo è uno, ma gli altri?

L’Arrighi si strinse nelle spalle.
— Riepiloghiamo – continuò il Bonichi.
Cavò di tasca un foglietto e lesse:

151

— Quattro parures o finimenti di uomini: spilla, anel-
lo, bottoni da polsi e da sparato, ciondolo per abito da 
sera: smeraldi, rubini, zaffiri e topazi, per un totale di 
mezzo milione, piú alcuni oggetti cesellati: portasigaret-
te, porta chiavi, catenelle et similia, in oro. Noti: non fu-
rono rubate che le gioie e gli oggetti dei quattro morti in 
guerra, o trascurando, o non sapendo che esistesse – e 
infatti la contessa non la portava mai – una magnifica 
collana di perle, che, sfilata, avrebbe potuto essere ven-
duta assai facilmente. Ora questo è proprio l’anello del 
figliolo minore della contessa, non c’è dubbio, e questa 
è l’altra scarpetta della signorina Séllero. La confronte-
remo con quella in nostro possesso, ma fin d’ora posso 
dichiarare che è la compagna. Tutto ciò fila. Ma il resto? 
E perché delle due scarpette, una fermò l’ascensore, get-
tata dal quarto o dal secondo piano, e l’altra si trovò nel 
baule del ballerino? Interrogare il professorino di dan-
ze? Uhm! Ricadiamo nel troppo facile ed io ne diffido. 
Vediamo la cronologia dei fatti: rinfreschiamoci la me-
moria. Ha i miei appunti?

Gino Arrighi li spiegò sul letto, e l’uno da una parte 

l’altro dall’altra, li compulsarono attentamente.

— Il furto è stato commesso fra il tocco e le due e 
cinquanta del mattino e fu scoperto nel pomeriggio alle 
sedici. Il ballerino è partito col rapido delle tredici. È 
uscito nella mattinata per mandare un telegramma, alla 
sorella probabilmente. Può aver consegnato la refurtiva 
a   un   compare.   Ma   perché   s’è   tenuta   la   doppia   spia 
dell’anello e della scarpetta? Sí, ho saputo d’un princi-

152

pio d’idillio con la damigella di compagnia. E questo 
spiegherebbe la malinconia della scarpetta. Ma l’anello?

— Ne aveva uno eguale...
— Falso. Conosco la storia. Forse ha dato in isbaglio 
al compare il suo e s’è tenuto l’altro. La contessa li di-
chiara identici.

Cercò in tasca l’anello. Lo esaminò:
— Sí... con molta sopportazione si può spiegare... E 
no, no, no, e poi no. Come non accorgersi che questo 
brilla piú d’una stella di prima grandezza, quando si è 
abituati a un pezzo di vetro opaco?

Gino  Arrighi   provò   un   brivido.   L’osservazione   del 
Bonichi l’aveva colpito in pieno. Anche reagendo contro 
l’apparenza, come spiegare l’inspiegabile?

— Proseguiamo – continuò il sor Ascanio. – Se ha 
trovato il compare nella mezz’ora d’assenza dall’alber-
go – quanto ne occorre per andare al telegrafo, spedire e 
tornare – chi è costui? Non sarebbe piú giusto cercarlo 
nell’albergo? Ma chi? Il dottor Morandi? Uhm! tutto è 
possibile e i fiumi vanno al mare. Il dottor Morandi è 
ricco, non gioca, non mantiene donne e quindi non arri-
va a spendere il proprio reddito. Perché avrebbe rubato? 
Ammettiamolo pure, e in quarantena il Morandi. Ma c’è 
la damigella dell’idillio, nata ricca e ridotta a servire. 
C’è – non dimentichiamolo – un segretario d’albergo, 
un signor Berrolini, figlio di un proprietario di almeno 
mezza dozzina di alberghi e pensioni, ricco anche lui. 
Pure, se il compare era in casa, non poteva essere che 
uno di questi tre. A meno...

153

Qui Ascanio Bonichi montò in cattedra. Si ascoltò, 

grave difetto per chi segue un filo di ragionamento.

— Lei, caro Arrighi, che pur mi conosce bene, ignora 
la mia teoria per i furti di una certa importanza. Non 
credo, né all’associazione a delinquere, né alle bande. 
Nel primo caso ci sono almeno cinque persone, sette al-
meno nel secondo, interessate. Non è possibile che siano 
tutte insospettabili, incensurate, galantuomini in guanti 
gialli. C’è sempre la marmaglia, la feccia, il basista che 
propone l’affare, i pali che fanno la guardia, i pratici di 
serrature per non incappare nello scasso, una vasta rete 
di manutengoli, di incettatori, di tenitori di sacco, di cu-
stodi, compratori della refurtiva, tutta gente conosciuta 
come la betonica. È roba per i piccoli furti in case isola-
te, o presso vecchie dame segregate e avare. No, niente 
associazione, niente banda. Quelli che si chiamarono to-
pi d’albergo, e che oggi hanno il nome di «lupi solitari», 
ecco quelli che temo. Premeditano da sé, o tutto al piú 
con   una   donna   innamorata   per   complice.   Intelligenza 
all’erta, fegati sani, cervelli accorti e pugni decisi. E il 
nostro è proprio il caso del lupo solitario, sia un lupetto 
come il maestrino, una volpe come il segretario Berroli-
ni, un impassibile diplomatico come il Morandi. Qui c’è 
una sola persona che ha agito. Voglio ammettere e cre-
dere che la damigella di compagnia risulti bianca, peg-
gio d’un ermellino senza coda: resta assodato che qual-
cuno ha fatto da sé ed ha nascosto in luogo sicuro, senza 
complici, il fagotto prezioso. Può anche essere il danza-
tore... però, con altre deduzioni delle sue, può anche non 

154

esserlo. Invece di un lupo solitario sarebbe una tremula 
pecora. Due ore – dal tocco alle due e cinquanta – di 
fredda precisa riuscita operazione, mal si accordano col 
piagnisteo alla sorella e un tentativo di suicidio. E quin-
di ritorno alla mia esclamazione di prima: troppo faci-
le... pure, intendiamoci, senza scartare le precauzioni di 
rito verso un presunto colpevole.

S’alzò. Chiese:
— Che ne dice?
— Che debbo dire? Alla sua conclusione c’ero già ar-
rivato. E anche piú precisamente di lei. Non credo che il 
conte Dino Montagni sia colpevole.

— Questo poi... aspetti... Per adesso l’evidenza è con-

tro di lui.

— L’evidenza non è una prova – rispose l’Arrighi pa-
rafrasando un detto popolare a proposito del Fornaretto 
di Venezia.

— Niente è prova e tutto è prova – replicò il Bonichi 
e avrebbe aggiunto dell’altro se non si fosse aperta la 
porta dell’ex-salotto e non si fosse udita la voce ansante 
del Sandroni esclamare:

— Ci sono ancora! Venga, signorina!

V

All’apparire di Nora, Gino comprese che il vecchio 
dottore   aveva   vuotato   il   sacco.   L’espressione   ansiosa, 

155

stupita,   e   un   po’  sdegnosa,   di   quel   composto   viso   di 
donna gli rimescolò il sangue.

— Lei ha potuto!... – cominciava la fanciulla rivolta 
all’Arrighi, e c’era di tutto in quell’apostrofe accorata, 
quando il Bonichi intervenne.

— Si calmi, signorina! Qui nessuno le vuol male e 
tanto meno il signor Arrighi, vittima del proprio dovere. 
Lei deve pensare che noi siamo qui per la verità... e che 
ci sono tanti mezzi per raggiungerla, specie se avremo il 
suo aiuto.

— Il mio...
— Certamente, il suo aiuto, nell’interesse esclusivo di 
suo fratello. Tal quale ci vede, il signor Arrighi ed io sia-
mo giunti alla stessa conclusione partendo forse da punti 
opposti.

Rivolse all’altro augure un’occhiata di sotto in su. Poi 

continuò nel silenzio dei tre:

— Il suo amico – indicò l’Arrighi – prima di acqui-
stare la sua confidenza era già legato dal proprio dovere 
di   onest’uomo.   Ma   seppe   ben   conciliare   le   due   cose, 
non ne dubiti. Tanto ch’io sono a mia volta legato da 
una promessa. Finché i medici non lo dichiareranno in 
convalescenza, suo fratello rimarrà qui ed i suoi amici 
avranno dinanzi a sé parecchi giorni per districare una 
matassa, che mi sembra, però, intricata assai. E adesso 
la lascio: ho da cercarmi un alloggio. Ritornerò piú tar-
di, Arrighi. Dottor Sandroni, se permette ho da chiederle 
parecchie informazioni. Può venire con me? – Ed uscí 
col vecchio.

156

Rimasta sola con Gino Arrighi, la fanciulla giunse le 

mani in gesto di muta preghiera.

—   Mi   dica,   mi   dica   lei...   non   mi   nasconda   niente, 

neanche le brutte cosa. Io sono forte ed ho fede...

— Anche fede in me?
— Soprattutto fede in lei! Guai se mi mancasse! Ne 

ho cosí bisogno... per restar forte!

— Ma non ha saputo già dallo zio?
— Sí, molte cose, ma confuse. Ho bisogno che lei mi 

racconti di nuovo, con ordine. Vuole?

— Certamente. S’accomodi e m’ascolti.
Piano, calmo anche nei punti piú scabrosi, le narrò le 
vicende oscure del furto all’«Hôtel Cosmopolis», senza 
celarle alcun particolare. Raccontò l’impressione avuta 
quando   era   comparsa   con   la   scarpetta   rossa,   e   quella 
provata dal Sandroni vedendo l’anello in dito al ferito.

— E adesso mi lasci finire. La mia convinzione è che 

suo fratello non sia colpevole...

— Grazie! Grazie!
— Lo stesso Bonichi è giunto, come le ha detto, alla 
mia stessa conclusione per un suo speciale ragionamen-
to che è inutile riferire. Ma l’evidenza, con due fatti di 
capitale importanza, sta contro suo fratello. Ce ne sareb-
be piú che sufficiente per causare l’arresto...

— Dio! Dio!
— ...se il cavalier Bonichi non avesse fiducia in me e 
non mi avesse, quindi, accordato di lasciar qui suo fra-
tello. È una grave responsabilità che assume e noi dob-
biamo essergliene grati ed aiutarlo.

157

— Che cosa si deve fare?
— Anzitutto accertarsi che suo fratello non possieda... 

perdoni... qualche altro oggetto... mi capisce?

— La capisco. Ho vuotato io stessa il suo baule. Co-

me le ho portato la scarpetta rossa...
— Perfettamente. E di gioielli...?
— Come le ho portato l’anello e l’orologio del pove-

ro babbo...

— Nulla da temere da questo lato. E vediamo allora. 
Lei sa che suo fratello possiede una cassetta alla Banca 
Commerciale succursale di Piazza Venezia?

— Lo ignoravo.
— Il Cavalier Bonichi otterrà il permesso d’aprirla. 

Ed io le chiedo, a suo nome, di essere presente.

— Lei crede...
— Sono sicuro che non c’è nulla. Ma se lei è presen-
te, lei, di famiglia, crederanno che la si apra per precau-
zione... dopo la disgrazia...

— È giusto... ma... Dio! Dio!
— Non si perda d’animo. Bisogna aver molto corag-
gio... nell’interesse di suo fratello. Se fosse colpevole 
non avrebbe fatto sparire forse scarpetta ed anello?

— È vero!
— Vede.
Senza parere, ma senza cessare d’osservarla, l’Arrighi 

lasciò cadere una domanda che gli stava a cuore:

— Non ha, lei, avuto mai confidenze...
La fanciulla si turbò.
— Sono... sono cose intime...

158

— La prego di non credere ad una malsana curiosità. 
Ma tutto, anche i particolari piú trascurabili, hanno per 
noi l’importanza di fatti decisivi. Se ha fiducia in me, se 
crede ch’io le sia devoto, non mi nasconda nulla.

Nora gli strinse la mano.
— Sí... credo che abbia ragione... tanto piú che si trat-

ta di persone...

— Si tratta della contessa di Sant’Agata e della signo-

rina Piera Séllero?
— Appunto.
— Non mi celi nulla: è piú importante di quanto cre-

de.

— E allora...
Si riduceva a poche cose il racconto. Forse l’umiltà 
delle loro due professioni, forse la sofferenza che il con-
te   Montagni   provava   nel   vedersi   ridotto   all’equivoco 
stato in cui viveva, chi sa, forse un po’ di compassione, 
il bisogno che sente ogni cuore ben nato d’aiutare o di 
sollevare almeno la tristezza altrui, aveva fatto nascere 
una certa simpatia fra la damigella di compagnia e il 
maestro di danze. Non che fra di loro fosse avvenuta 
una spiegazione od una confessione: forse non si erano 
scambiati venti parole e non s’erano trovati cinque volte 
insieme. Pure il sentimento che sbocciava non era pas-
sato inosservato. Prima il Morandi, che ne provava uno 
eguale per Piera, e non lo nascondeva, poi Archibaldo 
Riccoboni,   che   ne   parlò   alla   contessa   di   Sant’Agata. 
Donna Mariella, spregiudicata come tutte le persone di 
spirito e di cuore, vedeva di buon occhio Dino Monta-

159

gni, l’unico amico del suo figliuolo minore morto sul 
Grappa. L’aveva chiamato a sé, gli aveva fatto un di-
scorso pieno di buon senso. A che turbare il cuore d’una 
ragazza onesta? Forse che un maestro di ballo può offri-
re un decoroso stato ad una fanciulla? Tanto piú che la 
signorina Séllero possedeva una discreta sostanza ed il 
conte Montagni niente altro che il tango e il fox-trott... 
pochino in verità. Che il giovane si procurasse una posi-
zione diversa, e allora! Ma il giovane aveva trent’un an-
no, e non sapeva che ballare. La contessa era stata piú 
che materna, s’era eccitata e commossa, aveva promes-
so d’aiutarlo, ma gli aveva però consigliato di allonta-
narsi e subito. Non bisognava far chiacchierare la gente. 
I diplomatici come il dottor Morandi, che dovrebbero 
essere segreti piú di un confessionale, non vivono inve-
ce che di pettegolezzi. In quanto agli aviatori, come quel 
musetto   da   pekinese   del   colonnello   Renzi   –   Gesú!   – 
quello viveva nelle nubi ove non si raccolgono che po-
tins invece d’aria pura. E il personale dell’albergo, quel 
piccolo segretario ad esempio, napoletano, da farne del-
le canzonette!

— Figlio mio – aveva concluso donna Mariella – ia-
tevenne! È la prova migliore d’affetto che possiate dare 
a Piera. Qui non avete piú nulla da fare... iatevenne! Se 
potete scordare, meglio, se no... Gesú ci aiuterà.

E Dino Montagni aveva obbedito alla madre del suo 
amico morto, anticipando persino la partenza per non 
salutar nessuno.

— Io – continuò Nora dopo un breve silenzio, – le 

160

confesso che non ho capito. Se due si vogliono bene, 
certe considerazioni sono superflue. Tanto piú che nelle 
parole di Dino m’era parso di intravedere una signorina 
Séllero   seria   seria   e   senza   grilli   per   il   capo.   Non   ho 
compreso perché mio fratello, con tutta la deferenza per 
la madre del suo amico, abbia obbedito senza lottare. 
Che c’è di male quando si vuol bene onestamente? Non 
c’è donna che possa offendersene. Perché, dunque, Dino 
è fuggito? E allora...

Esitò. Gino Arrighi rispettò col silenzio l’esitazione di 

lei. È sempre il mezzo migliore per vincerla.

— ...e allora – continuò la fanciulla – ho pensato che 

mio fratello avesse già un legame!

— Ecco perché ci portò la scarpetta rossa! – esclamò 

l’Arrighi.

— Appunto. Non potevo supporre che fosse della si-
gnorina Séllero. La vita che Dino conduceva poteva dar-
mi ragione. Quando lo seppi ne rimasi colpita dolorosa-
mente.   Lo   credevo   occupato   di   tutt’altro.   Sapevo   che 
viaggiava, mi scriveva dai posti piú disparati. Ma non 
mi disse mai che cosa facesse per vivere. Siccome lo co-
noscevo,  debole  ma  retto,  supposi   che   s’occupasse  di 
commercio, di gioie, di antichità e che so io. Non avevo 
dubbi di sorta: ci vogliamo tanto bene, abbiamo tanta re-
ciproca fiducia! Ed ecco invece...! Dio! Dio! che ver-
gogna!

— Lei non deve lasciarsi abbattere, signorina! La vita 
riserba a tutti delle sorprese, e non debbo io insegnarlo a 
lei, che ha mostrato di saperla affrontare con tanto co-

161

raggio. Vediamo un po’ quel che ci convenga di fare. Il 
signor Bonichi – è una fortuna che si sia personalmente 
incaricato dell’affare – è giunto stamane nello stesso tre-
no della contessa e dei suoi. Bisogna assolutamente che 
Lei riesca ad avvicinarla, e non deve essere difficile. Ho 
sentito parlare, se non erro da lei, del professor Nereo 
Serventi.

— Fu mio professore... è d’una bontà rara...
—   È   il   professor   Serventi   che   collocò   la   signorina 
Séllero presso la contessa di Sant’Agata. Se vorrà in-
caricarsi di presentar lei, mi sembra che non si potrebbe 
sperare di meglio. Ma senza perdere tempo. Che ne di-
ce?

— Farò quanto mi dirà di fare...
— Alla buon’ora! Vediamo come sta suo fratello e poi 
filiamo. E coraggio: spesse volte non si è cosí vicini alla 
soluzione d’un problema come quando appare più arci-
gno ed intricato.

VI

Herr Newmann e Frau Dorotea, da buoni samaritani, 
parea che avessero fatto il viaggio di Roma non per il 
Foro, le Terme o il Palatino, ma per darsi il cambio al 
capezzale di Dino Montagni. Il quale continuava nel suo 
sopore, che i due dottori del resto dichiaravano provvi-
denziale.

162

— Meglio ghe torma... fa pene! Fraulein, sdare dran-

guilla!

Nora baciò la fronte del fratello, ravviò le lenzuola 
sulla spalla sana ed uscí con l’Arrighi, dopo aver stretto 
con effusione le mani dei due buoni tedeschi, occupati a 
ripetere in coro:

— Fraulein, sdare dranguilla!
Durante la strada il giovane cercò di distrarre la fan-
ciulla e vi riuscí fino ad un certo punto, sicché bussaro-
no alla porta umile del professore, che recava un sempli-
ce biglietto da visita fermato con due punte da disegno, 
con una certa qual tranquillità di spirito. Venne ad apri-
re, dopo qualche momento, lo stesso professore e s’udí 
prima la sua voce parlare ad una persona ignota:

— Scusami, sono solo in casa! – e poi chiedere men-

tre apriva: – Chi è?

Riconobbe subito Nora che per la comune professio-
ne aveva spesso frequentato. Il viso glabro s’illuminò 
d’un sorriso che sparve quasi subito dietro un velo di in-
quietudine, dopo un’occhiata furtiva ad una stanza soc-
chiusa, ove qualcheduno si muoveva.

— Ah! sei tu figliola...
Aveva per dolce abitudine di esclamare ai suoi antichi 

scolari, quelli almeno che rivedeva con piacere:

— Bravo! Ti ricordi ancora del tuo vecchio professo-

re!

E  invece  non  continuò,  rimanendo  interdetto,  quasi 

inquieto, indeciso.

— Professore, sono io, ho bisogno di un favore da 

163

lei...

Per lo piú il vecchio, a quelle parole – da chiunque gli 
venissero – si prodigava, e invece rimase zitto ed arrossí 
non poco, allorché la porta socchiusa s’apri e un magro 
figurino del 1880 apparve scuotendo i lunghi baffi da 
palikaro, e portando con la sinistra il mezzo cappello a 
staio grigio e il bastoncino col pomo d’onice candido.

—   Io   ti   lascio.   Serventi:   ci   rivedremo   piú   tardi   al 

«Plaza»...

Prima   però   della   risposta   intervenne   Gino  Arrighi 

sempre sulla soglia.

Si chiuse dietro la porta, avanzò di due passi e si pre-

sentò militarmente: indicò il don Chisciotte apparso:

— È il signor Riccoboni, se non erro!
— Io stesso, ai suoi ordini!
— Grazie. Non per me, nel comune interesse della si-

gnorina e suo...

Il palikaro, stupito che si potesse unirlo alla bella ra-
gazza, che giudicava da conoscitore, stava roteando gli 
occhi, drizzandosi ben sostenuto sulla persona, e liscian-
do un baffo ribelle, quando il professore susurrò timida-
mente:

— È la signorina Montagni, Archibaldo!
— Sorella del conte Dino Montagni, maestro di ballo! 

Con un sobbalzo il don Chisciotte s’irrigidí.

— Ah! Ah! Ah!
— Io non so – proseguí l’Arrighi – che cosa pensi lei 
del signor conte Montagni – e poggiò sul titolo – ma per 
me è innocente, quantunque abbia le apparenze contro, e 

164

quali apparenze!

— Io... io non penso nulla...
Alcune volte i timidi appunto per la continua abitudi-
ne di rientrare in se stessi, diventano osservatori, ed ac-
quistano in frangenti gravi, od anche semplicemente in-
cresciosi, una presenza di spirito che salva le situazioni. 
E le situazioni peggiori sono spesso salvate da un’uscita 
lapalissiana, che agisce da valvola provvidenziale.

Il professor Serventi non era certo il piú adatto per 
dominare i suoi simili; ma in quel momento di silenzio, 
che avrebbe potuto risolversi in una incomoda soggezio-
ne comune, ebbe una ferravilliana uscita salvatrice:

— Se vogliono passare nel mio studio...
Bastò. Tutti obbedirono. Don Chisciotte si strusciò al-
lo stipite per lasciar passar Nora e invitò poi l’Arrighi a 
precederlo: si trovarono seduti intorno a una tavola che 
sorreggeva un Dante di  terracotta, in lucco rosso e il 
volto dal color della salute, ciò che il bisbetico padre 
nostro, a detta del Boccaccio, non godé mai, specie do-
po essere stato all’Inferno.

E l’Arrighi, che dei quattro era il solo a non poter giu-
stificare la propria presenza, fu colui invece, come spes-
so accade, che prese la parola e incanalò l’intervista.

— Signor professore, signor Riccoboni, la signorina 
ed io siamo lieti di trovarli insieme. Non avevamo spe-
rato tanto. Ci lusingavamo di mettere il professor Ser-
venti dalla nostra e ottenere che ci presentasse a lei, si-
gnor Riccoboni. E la fortuna ha voluto che li trovassimo 
insieme.

165

Il palikaro fece un gesto, ma Gino Arrighi era troppo 

accorto per rinunciare alla parola.
— Se permettono parlo io...
E   qui   l’altra   ingenua   ispirazione   del   Serventi,   che 
spontaneamente fece del piú puro umorismo senza pen-
sarlo, guadagnò l’attenzione dei vecchi al giovanotto.

— Continui pure...
Quel continui valeva un Perú, ma l’Arrighi lo colse al 
volo, non senza guardar con la coda dell’occhio l’inter-
ruttore per vedere se fosse serio. E lo era, e compunto 
per di piú, benché umilmente tentasse di sorridere d’un 
sorriso invitante.

— Grazie. Mi lusingo di essere breve e preciso. E 
parlerò senza parafrasi, francamente. Certo il professore 
Serventi sa tutto: il signor Riccoboni l’ha messo già al 
corrente dei fatti, ed è una fortuna: evito un racconto in-
crescioso. La polizia sospetta quale autore del furto...

— Sospetta tutti – brontolò Archibaldo, – e giurerei 

che sospetta anche di me.

— È il dovere della polizia quello di sospettare – gli 
rispose l’Arrighi sorridendo – e, finché sospetta, padro-
na. Ma fra il sospetto e l’azione, chiamiamola preventi-
va, è breve il passo. E bisogna evitarlo. Bisogna che, 
tutti quanti hanno un interesse comune, si uniscano, pel 
solo scopo di scoprire la verità. È per questa ragione che 
ho accompagnato qui la signorina Montagni. Il profes-
sore la conosce, avrebbe potuto per mezzo del signor 
Riccoboni   essere   presentata   alla   signora   Contessa   di 
Sant’Agata, che del resto conosce il fratello non da og-

166

gi. Quel fratello che è – diciamolo pure – il maggior so-
spettato e che un atto inconsulto, disperato...

Nora soffocò i singhiozzi.
— Ha tentato di uccidersi – finí a bassa voce il giova-

ne chinandosi verso i due vecchi.

Lo stupore primitivo si mutò in interesse verso la fan-

ciulla.

— Io sono pronto – dichiarò il palikaro arricciandosi 
nervosamente un baffo ribelle. – Posso accompagnare 
anche subito la signorina Montagni da Mariella... dalla 
contessa.

— Grazie. Ma ho un altro favore da chiederle, signor 

Riccoboni.

— Dica pure.
— Vorrei essere presente.
— Lei è parente?
Arrighi arrossí a pena.
— Non ho quest’onore. Potrei dire che sono amico e 
certamente la signorina non mi smentirebbe. Ma voglio 
essere sincero fino all’ultimo, per guadagnarmi la loro 
confidenza. Sono... un agente segreto.

Nora Montagni balzò in piedi.
— Lei?! Lei?!
— Io, signorina. Sono quel che si dice volgarmente 
un  detective  privato, e confesso che in questa faccenda 
ci sono entrato per espresso invito del vice-questore di 
Milano, il Cavalier Ascanio Bonichi, che lei signorina 
ha trovato poco fa in camera mia.

Negli occhi di Nora Montagni infoscati da un terrore 

167

improvviso a poco a poco riapparvero le lagrime: aveva 
giunte le mani. Si vedeva che due opposti sentimenti 
lottavano in lei. Ma il Riccoboni che aveva finito per 
annerirsi le dita ai baffi, esaminava curiosamente i due 
giovani, mentre il viso magro gli si rischiarava.

— Beh! – disse ad un tratto – agente segreto o detec-
tive  privato, che cosa vuol dire? Quale interesse la fa 
agire?

— La verità. Qui, la professoressa – per la prima vol-
ta non disse signorina – può testimoniare che, se qual-
che   cosa   di   meno   limpido   mi   facesse   agire,   ne   avrei 
avuto l’occasione: da me solo dipendeva la denuncia del 
conte Montagni ed io solo – degli estranei – ho la con-
vinzione della sua innocenza, quantunque abbia contro 
prove schiaccianti. Può testimoniarlo?

— È vero! – ammise Nora.
— E non ho altro da aggiungere. Se mi credono un 
mestierante volgare possono togliermi la loro fiducia, ed 
io da parte mia li assicuro fin d’ora che mi disinteresse-
rò della cosa... almeno quale agente di fiducia del Cava-
lier Bonichi. Agirò da me, lo stesso, con assai piú diffi-
coltà, e forse con ostacoli tali da riuscire insormontabili. 
Perché   ho   bisogno   di   vivere,   fiduciosamente,   accolto 
nell’ambiente   stesso   del   furto,   e   lei   solo,   signor   Ric-
coboni,   ammettendomi   nell’intimità   della   contessa   di 
Sant’Agata può darmi la possibilità di riuscire.

— Sospetta forse qualcuno?
— No: io non sono la polizia per farmi lecito di so-

spettar di tutti.

168

— Ha forse un’idea?
— Non ancora. Brancolo nel buio; peggio d’un cieco, 
peggio d’un cane senza olfatto. Il caso, lo svolgimento 
accidentale dei fatti, la provvidenza se vuole, può darmi 
un bandolo. Per ora lealmente dichiaro che non ho idee, 
che non intravedo luci. È, forse, per questo che loro mi 
possono stimare audace, sfacciato od onesto. E aspetto 
la loro decisione.

— Io credo in lei! – dichiarò bruscamente il timido 

professore.

— Anch’io – aggiunse il Riccoboni.
S’alzò febbrilmente.
— Andiamo da Mariella!
Nora non parlò, ma porse la mano al giovane che la 

strinse con tale fervore da sentirsi quasi mancare.

VII

Quel giorno donna Mariella non era troppo di buon 
umore. Le accadeva di solito quando giungeva di viag-
gio, e non aveva subito intorno a sé i bauli necessari. 
Oltre la valigia dei gioielli ce n’erano due o tre, fra i 
bauli che viaggiavano continuamente a bagaglio, di cui 
non poteva fare a meno. Ce n’erano di quelli che non 
apriva da anni: quello, per esempio, che conservava le 
sue vesti di ballerina, l’ultimo costume, e l’abito da spo-
sa, il primo costume della sua rinnovazione, e i ricordi 

169

del marito verso il quale alimentava la memoria d’una 
perenne riconoscenza. C’era il baule che raccoglieva le 
quattro cassette d’ordinanza dei figlioli morti in guerra, 
come le erano state riconsegnate dall’autorità militare. 
C’era infine il baule dei libri, quelli che, a lettura finita, 
le avevano lasciato un ricordo piú vibrante e che faceva 
riporre, per rileggere, quando si fosse fermata dalla vita 
errante.

— Neh! mi fermerò pure, che songo battezzata e non 

songo l’ebreo come quello del romanzo a figure.

Alludeva all’Ebreo Errante del Sue, lettura di giovi-

nezza, a dispense d’un soldo.

— Quando mi sarà passata la voglia  de chesta vita 
elettreca, farò un museo, un sacrario nella villa d’Ischia. 
Ma, per adesso, voglio tutte cose con me...

Quella mattina i bauli tardavano. Piú d’una volta la fi-
da cameriera discesa dal portiere se n’era tornata senza 
notizie e la stessa Piera non faceva che telefonare. Don-
na Mariella era inquieta: Pulcinella stesso non la distrae-
va. Non volle la colazione, e quando Archibaldo, prima 
d’uscire, le chiese – secondo il solito – se avesse biso-
gno di qualche cosa, una sola era stata la risposta:

— I miei bauli!
Se   ne   mischiò   il   direttore   dell’albergo   e   lo   stesso 
Consigliere delegato della Società. Un celebre maestro 
di musica, che abitava l’appartamento accanto e che era 
andato a letto dopo l’alba per una terribile sequela di 
scoponi, fece chiedere che accadesse e telefonò in per-
sona al capo stazione per guadagnarsi un riposo ben me-

170

ritato. Il capo stazione, lusingato, si fece in quattro: i 
bauli furono rinvenuti nel treno d’Ancona e verso mez-
zogiorno portati all’albergo, con grande sollievo di don-
na Mariella, ridiventata quella di prima, cosí che alle al-
te esclamazioni di stupore sul perché i bauli erano finiti 
sul treno d’Ancona, rispose allegramente:

— Non sappiamo u perché della vita, e vuie vulite sa-

pè u perché dei bauli sul treno d’Ancona?

Le cose erano dunque accomodate e donna Mariella 
aveva ripreso la sua allegria e s’era persino rifatta del 
digiuno antimeridiano, e poi abbigliata come la Madon-
na di Montevergine; Piera stava leggendole il resoconto 
del  raid  transatlantico, di cui era appassionata, quando 
apparve Archibaldo.

— I bauli sono trovati, Arcibà... n’hanno fatta pazzia-
te, ma la Madonna del Carmine nun m’ha fatto passare 
il guaio! Beh! e vuie che avite, cun chista faccia da San  
Francisco! Neh! Arcibà... ò sapite che voglio tutti con-
tenti io... mò che i bauli sono a ccà!

— Sono contentissimo, amica mia, che almeno questa 

sia finita bene... non come quella del furto...

— E non mi ci fate pensare! Arcibà, lasciatemi tran-
quilla, sarà quello che Dio vorrà. Se m’accoro pé ricordi 
de’ figli miei, non vorrei che s’inquietassero delle perso-
ne...

Volse un’occhiata furtiva a Piera, che aveva abbassato 

il giornale sulle ginocchia e gli occhi sul giornale.

— Vuie me capite...
— Vi capisco, Mariella, ed è per questo che sono qui.

171

— Siete qui perché me capite? Gesù, non me ne sono 

mai accorta.

Il viso del palikaro si rischiarò.
— Vedo che siete allegra, Mariella, e ne approfitto su-

bito. È venuto con me il professor Serventi...

Piera si alzò commossa.
— Neh!  u professò!  E  vuie  gli fate fare anticamera, 

Arcibà?

— Non è solo. C’è con lui una signorina... la profes-

soressa Montagni – aggiunse precipitosamente.
— La sorella di quel povero guaglione...!
La scena che accadde poco dopo ripagò in parte Nora 

delle angoscie passate.

— Figlia mia, figlia mia – ripeteva la vecchia dama 

con le lagrime agli occhi.

E, prima che la fanciulla potesse parlare, la fece sede-
re nella propria poltrona, corse a stringere la mano del 
Serventi e gli disse:

— Lei che è il piú serio di tutti... spieghi agli altri, 
che io debbo parlare a quattr’occhi con questa figliuo-
la... e mi faccia cumpatí...

S’accorse allora dell’Arrighi.
— Neh! e chisto chi è, Arcibà?
— È un... parente della signorina – rispose il palikaro 

dopo una breve esitazione.

Gino fu squadrato brevemente dagli occhietti furbi.
— E  va buono!  Restate qui, vi prego, e tu, Piera, fa 

servire il rinfresco a questi signori. Torniamo subito...

E si trascinò dietro, in camera sua, Nora tutta com-

172

mossa. La fece sedere accanto a sé sul divano a sdraio 
che occupava il piede del letto, la prese fra le braccia.

— Vediamo questa guagliona! È una bella guagliona, 
ma pensa troppo e soffre troppo di tutto. E sí, che non vi 
deve far paura la vita! Vi conosco! vostro fratello mi ha 
tanto parlato di voi, che vi volevo bene prima di cono-
scervi. È un bravo giovane, vostro fratello, nu annurato 
giovane, ma è debole, non ha fiducia nella vita e negli 
uomini.  Saccio, saccio  che sono tutti una rete di... do-
vrei dire fetenti, ma non lo dico... sono uomini e donne e 
il fondo del genere umano è la vigliaccheria. Ma ce ne 
sono   dei   buoni...   c’è  u   professò...   c’è  Arcibà...   c’è   il 
Maestro... sí, quello celebre che mi ha fatto trovare i 
bauli... c’è il  giuvenò dipplomateco... ce ne sono... an-
che quel cavaliere dillicato che avrebbe potuto fare arre-
star mezzo mondo, a cominciare da Piera e da Arcibà; e 
ci   siamo   noi...  Vulite   nu  consiglio,  guagliona.   Se 
v’arrubano  il   naso   non   ricorrete   alla   polizia,   che   vi 
mangiate  quel  po’  di  fegato  che  v’ha  fatto  mammeta. 
Gesú! che pazziate! Gesú, l’aggio passato doppio il gua-
io!

Stordita, commossa, grata, Nora non sapeva che ri-
spondere. Incoscientemente, portata dalla foga meridio-
nale, anzi esuberantemente napoletana, donna Mariella 
se l’era cucinata al punto buono. Ormai non era che un 
oggetto nelle sue mani che non cessavano d’accarezzar-
la, e poté quindi sapere tutto e meglio che se avesse pre-
disposto un abile interrogatorio. Ora invece alcune do-
mande   precise   l’Arrighi   aveva   invece   rivolte   a   Piera, 

173

che, incoraggiata dal Serventi, non s’era schernita dal ri-
spondere.

— Lei dormiva quella notte, signorina, e non s’è ac-

corta se qualcuno è entrato nella sua camera?

— No, signore, non ne ho il minimo sospetto.
— Ebbe una notte tranquilla?
— Non molto, a quanto mi ricordo.
— Dove stava la valigia dei gioielli?
— Nell’armadio a specchiera posto ai piedi del letto.
— Chiuso l’armadio?
— Sí, a chiave: ma la chiave era nella toppa.
— Ha l’abitudine di lasciare aperta la porta della sua 

camera?

— Quella che mette nella stanza di donna Mariella 
sempre: quella del corridoio mai, pur lasciando la chia-
ve al di fuori metto sempre il paletto.

— E quella sera?
— L’aveva chiusa, cosí disse, la cameriera che mi ve-

gliava.

— Col paletto?
— Naturalmente.
— Quindi il ladro non può essere entrato dalla parte 

del corridoio?

— Questo è il mistero, signore. A meno che la came-

riera creda d’averlo messo e invece non l’abbia fatto.

— È infatti l’unica spiegazione. Ma la contessa e il 

signor Riccoboni di ritorno dalla Scala entrarono da lei?
— Questo punto fu già assodato, signore, ché pas-

sarono dalla stanza di donna Mariella.

174

— Il signor Riccoboni afferma d’aver trovato la porta 
della sua stanza verso il corridoio col solo saliscendi e 
d’aver chiuso dal di fuori.

— Infatti lo disse. La cameriera sostiene d’aver mes-
so il paletto appena la Contessa se ne fu andata per il te-
atro, ma forse l’ha tolto per uscire e non s’è piú ricorda-
ta di metterlo poi.

— La valigia dei gioielli non fu toccata il giorno pri-

ma?

— No: io non mi sentivo bene e donna Mariella non 

me l’ha chiesta.

— Quindi è rimasta chiusa nell’armadio per quaran-

tott’ore?

— Sí, signore.
— Le chiavi sono tre, vero?
— Sí: la contessa, il signor Archibaldo ed io. Ma la 
serratura non era speciale, tanto che una volta, a Nizza, 
mentre ero fuori col signor Riccoboni, donna Mariella 
che aveva smarrita la propria riuscí ad aprirla con quella 
di un’altra valigia consimile.

— Non ha pensato che poteva essere pericoloso?
—   L’abbiamo   pensato.   Donna   Mariella   cercò   anzi 
una valigia con serratura unica: c’erano delle cassette, 
incomode, ma valigie no, almeno dell’ampiezza che oc-
correva. E poi donna Mariella s’era affezionata a quella. 
Si decise di far cambiare la serratura. Poi non se ne fece 
piú nulla.

— E la valigia non era mai lasciata nell’albergo... du-

rante l’assenza di loro tre.

175

— Quelle poche volte che ci assentammo tutti e tre, 

la consegnammo alla cassa dell’albergo.

— È vero che la serratura non apparve forzata?
—  Verissimo:   anche   le   due   cinghie   erano   a   posto, 

all’occhiello abituale.

— Come se ne accorse?
— Mi sarei accorta del contrario: l’occhiello abituale 
era un po’ consumato e scorreva bene: un altro nuovo 
mi avrebbe colpito per la difficoltà a sganciarsi.

Seguí un lungo silenzio. Non fu interrotto né dal Ser-
venti né dal Riccoboni, ma da Piera che interrogò a sua 
volta.

— S’è scoperto qualche cosa? Un fatto nuovo?
Gino Arrighi esitò. Non si sentiva autorizzato a sve-
lare – specie a una sospettata come la Séllero – gli ulti-
mi risultati. Ma pensò che certamente Nora non avrebbe 
taciuto con la contessa, nella stanza accanto, e si decise, 
per vedere l’impressione delle scoperte a carico di Dino 
Montagni, sul viso della fanciulla. Ma prima che aprisse 
bocca si spalancò la porta della camera ed apparve la 
contessa Mariella esterrefatta.

— Gesú! Gesú!
Non s’accorse nemmeno di Pulcinella che le saltella-
va in giro. Cadde a sedere sulla prima sedia incontrata 
ripetendo: – Gesú! Gesú!

176

VIII

Piera si fece pallida quando seppe della scarpetta ros-
sa e dell’anello: cosí pallida che parve livida: s’appog-
giò alla spalliera della poltrona per non cadere e mor-
morò:

— È incredibile!
— Tutte le cose che non ci aspettiamo sono incredibi-

li – susurrò il vecchio professore.

E donna Mariella non trovò altra parola piú espressi-

va che:

— Gesú! Gesú!
— Eppure – disse Nora pallida anch’essa, ma con uno 
sforzo d’energia che valse a dominarla – eppure qui il 
signor Arrighi non crede colpevole mio fratello.

Tutti gli occhi si volsero al giovane.
— E lo sosterrò fino all’ultimo, – aggiunse Gino, – 
per   la   semplice   ragione   che   il   professor   Serventi   ha 
enunciato poco fa. Se tutte le cose che non ci aspettiamo 
sono incredibili, come lo possono essere quelle che cre-
diamo possibili? Ecco, perché dinanzi ad una prova irre-
futabile,   come   la   scarpetta   rossa   nel   baule   del   conte 
Montagni e l’anello vero al suo dito, non solo l’umile 
sottoscritto che è ben poca cosa, ma anche un’autorità 
indiscussa come il cavaliere Bonichi...

— Si fa il mio nome, dunque mi si presenta, dunque 

posso entrare – esclamò una voce ilare.

Ed  Ascanio   Bonichi   entrò   nella   stanza,   seguíto   dal 

dottor Sandroni, che presentò rapidamente.

177

— Arrighi, – disse, – col permesso della signora con-
tessa, mi permetto di interloquire anch’io. Forse qualche 
cosa di nuovo sta per accadere: l’annuncio con precau-
zione, poiché non ne ho la sicurezza matematica, ma, da 
buon cane da caccia, sento una pista che mi fa irrequie-
to.

Lo guardavano tutti a bocca aperta.
— Appena lasciammo lei e la signorina, Arrighi, pas-
sai da quest’albergo, ove ho la fortuna di soggiornare; 
prevedo che due terzi delle spese saranno a mio carico, 
perché l’Amministrazione dell’Interno arriccierà il naso. 
Passai dunque di qui e fui presente alla tragedia dei bau-
li.

Donna Mariella fece un gesto, che il Bonichi interpre-

tò a suo sfavore.

— La chiamo tragedia, signora Contessa, perché non 
lasciò dormire un illustre maestro di musica e forse ci 
privò di un’ispirazione. Ora non avendo niente di me-
glio per il momento – come il poeta che per non lasciar 
la musa inattiva mette in versi l’orario delle ferrovie – 
decisi di ritrovar questi bauli. Altra spesa che l’Ammini-
strazione...

—  Non  le  passerà?  –  interruppe  donna   Mariella.  – 
Neh! dillicato mio, permetterete che ci pensi io, che ve 
sso obbligata!

— Grazie, ma non mi ha capito, contessa. Succede 
spesso a chi interrompe – sia detto allegramente, senza 
intenzione alcuna. Ho in mente che l’Amministrazione 
me la passerà e mi passerà perfino il soggiorno all’alber-

178

go. Ecco perché.

Il circolo incuriosito si restrinse. E – pur continuando 
a parlare – Ascanio Bonichi non perdeva d’occhio i visi 
che pendevano dalla sua bocca.

— Non mi fu difficile suggerire una visita al vagone 
merci di coda del treno d’Ancona perché scopersi due 
carrette – di quelle che servono da scarico dei bagagli da 
un treno in arrivo – con bauli di provenienza da Milano 
e diretti a Porto Recanati, bauli di un celebre tenore che 
viaggiò con noi sul Sarzana, e, dopo una sosta brevissi-
ma qui, si recava nella sua villa presso il litorale Adriati-
co. La mia idea fu apprezzata dal Capo Stazione che si 
incaricava personalmente della faccenda, e i bauli furo-
no ritrovati. Ed ora viene il bello.

Respirò e poi si volse all’Arrighi.
— Conoscenza preziosa quella di suo zio, Arrighi. Le 
sono veramente obbligato di avermi presentato a lui, e 
debbo lodare l’ispirazione che mi venne di condurlo con 
me, quantunque mosso da tutt’altra idea iniziale.

Gino   arrossí   fugacemente,   ma   nessun   altro   badò   a 
quelle parole, troppo variamente interessati com’erano 
al racconto.

— Dunque, i bauli furono ritrovati; ma uno dei mano-
vali che li rimossero, a scarico di coscienza, osservò che 
le   serrature   parevano   sforzate.   Naturalmente   impedii 
che si toccasse e le esaminai e suo zio con me, Arrighi. 
Fu lui che scoprí le impronte, purtroppo non complete, 
ché il legno le perde piú facilmente del ferro: e mi aiutò 
a rilevarle: è un vero perito suo zio, Arrighi. Eccole qua.

179

Mostrò due foglietti sui quali le linee curve d’una im-
pronta erano diligentemente ricalcate con inchiostro di 
china.

— Con una macchina fotografica a posa non si sareb-
be raggiunto questo risultato – aggiunse, – ché la foto-
grafia ci fa gli scherzi delle ombre. Sono perfette.
Lo stesso Arrighi però non parve soddisfatto.
— Dove vuole arrivare, Cavaliere?
— Lei è giovane, Arrighi, ed impaziente. Nella vita 
ogni cosa che riesce e valga la pena di riescire, è frutto 
d’una lunga pazienza. E la pazienza è quella delle for-
miche ad esempio, che esaminano a lungo anche ciò che 
per istinto sentono inadatto ai loro scopi. Rammenti che 
non bisogna trascurar nulla, mai. Tutto ciò che è creato 
serve: basta saperlo utilizzare. Lo disse Napoleone che 
si inalzò sulle debolezze altrui, e soprattutto sulle minu-
zie. Non trascuriamo dunque, la prego, queste impronte 
che si trovavano sopra le serrature d’uno dei bauli – ba-
di, di uno solo, uno di quelli che, a detta della Contessa, 
come   risulta   dagli   interrogatori   di   Milano,   da   molto 
tempo non si aprivano.

Donna Mariella sbalordita interloquí:
— Neh! prufessò che me state cumbinanno?
— Niente che non sia nel mio diritto, contessa, diritto 
che è poi quello della verità, e quindi si fa vero e pro-
prio dovere. Non trascurare nulla: è il mio assioma. Noi 
cerchiamo una refurtiva, Arrighi...

L’interpellato sussultò, mormorando:
— Refurtiva?

180

— Eh! non saprei che altro nome dare a degli oggetti 
preziosi  rubati,  se  non  refurtiva.  Questi  oggetti  rubati 
sono introvabili fuorché due, dei quali uno solo prezioso 
e che, a bene sofisticare, può dar presa ad un sistema de-
fensionale di  primo ordine. Mi  dispiace di risvegliare 
dolorosi ricordi alla contessa, ma è necessario vagliare, 
poiché siamo tutti presenti, alcune possibilità che mi si 
vanno   rassodando   in   testa   da   stamane.   E   mi   rivolgo 
principalmente a lei, signora contessa ed a lei, signorina 
Montagni. Vediamo un po’...

Le due interpellate si sporsero ansiose verso il Boni-

chi.

— Suo figlio, contessa, e suo fratello, signorina, era-
no diventati intimi amici, fraterni amici, durante la guer-
ra, davanti al pericolo. Sono legami indimenticabili e lo 
so io, che l’ho fatta la guerra. Un giorno, mentre si tro-
vavano in breve licenza a Verona, suo figlio, contessa, 
fece imitare il proprio anello per farne dono all’amico. 
Non è possibile che gli abbia dato invece il vero? E non 
è   anche   piú   possibile   che   glielo   abbia   dato   la   vigilia 
d’una ricognizione pericolosa a cui non prese parte il 
Montagni? Sono tutte possibilità che spiegherebbero il 
possesso di un oggetto creduto rubato.
— Ah! sí, è vero! – esclamò Nora.
— Lei, contessa, ha mai fatto verificare o stimare gli 
oggetti che le furono restituiti, quando i suoi bravi fi-
gliuoli restarono lassú?

— No: non ci ho pensato mai!
— Vede? Può dunque aver creduto d’essere in posses-

181

so dell’anello vero e invece non aver mai avuto che il 
falso.

— Sí, – ammise il Riccoboni, – l’ipotesi è ammissibi-

le per l’anello, ma la scarpetta?

Era la domanda che Gino Arrighi avrebbe voluto fare 

e se ne era trattenuto.

— Già... la scarpetta.
Ascanio Bonichi sogguardò furtivamente Piera e sviò 

il discorso.

— La scarpetta...! Per la scarpetta come per l’anello 
sentiremo il conte Montagni quando potrà essere inter-
rogato. Ma ho voluto dare semplicemente un esempio: 
come un certo fatto – facile troppo per diventar capo di 
accusa in un affare cosí difficile – può essere spiegato. 
Ciò che non si spiega, è la scomparsa del resto: anelli, 
spille, bottoni e simili. Sono almeno trenta le cose ruba-
te. Confidate forse a ricettatori? Non a Milano però. Re-
stano per ora alcune vie da percorrere, e una di queste 
mi balenò in mente nell’osservare le impronte del baule.
— Vuol forse insinuare – scattò il Riccoboni, – che 

gli oggetti si trovino in uno dei bauli?

— E chi lo sa!

IX

— Lei esagera, cavaliere!
Era Gino Arrighi che aveva pronunciate quelle parole.

182

— Perché, mio giovane amico?
— Ma perché bisognerebbe ammettere la complici-

tà...

— Alto là; mio caro! Io non faccio che delle supposi-
zioni di fatto, non il processo a delle intenzioni. Perché 
il ladro, per mettersi al sicuro, non può aver pensato a 
un nascondiglio, il piú lontano da ogni sospetto. È un la-
dro abile ed io sostengo che è un solitario ed è questo 
mio convincimento che mi ha fatto pensare alla enuncia-
ta possibilità. Un ladro cosí abile per essersi introdotto 
nella stanza della signorina ed aver aperta una valigia – 
segno che possedeva una bella raccolta di grimaldelli – 
può aver chiuso in un baule, che sa di preciso, per le 
memorie che contiene, difficilmente toccato dalla pro-
prietaria, ciò che gli pareva, pericoloso asportare. Sa che 
questo baule non sarà aperto: ha del tempo davanti a sé, 
dunque. Non supponeva che la contessa lasciasse Mila-
no cosí presto, e, dopo tutto, che gli importava? Come si 
è introdotto in una stanza laggiú, si può introdurre in 
una stanza qui. La refurtiva gli è stata graziosamente 
trasportata. E forse egli è già qui, non oso dire fra noi, 
ma in questo albergo: e nessuno lo sospetta e nessuno 
sospetta – secondo lui – che il nascondiglio sia stato 
scoperto. Ha del tempo dinanzi a sé. Ma non ne lascierà 
trascorrere   troppo:   non   si   sa   mai...   meglio   fare   oggi 
quello che è possibile. Ma senza precipitazione! E cosí 
si può essere servito di lei, signora contessa, vittima e 
complice nello stesso tempo.

Un grave silenzio regnò fra gli astanti: lo ruppe il Ser-

183

venti:

— In tutto questo c’è la Lettera rubata del Poe!
— Nulla di nuovo sotto il sole, professore, fin dal 
tempo di Salomone: nulla di nuovo, ma tutto di rinnova-
to e trasformato.

— Per concludere, – disse Archibaldo – lei vuol le-

varsi la curiosità di far aprire quei bauli?

— Ecco...!
— Ma – intervenne Gino Arrighi – se le impronte che 
le ha rilevato fossero quelle della contessa, della signo-
rina Séllero, o della cameriera, e cioè di persone autoriz-
zate a toccare i bauli... poiché sono impronte femminili, 
mi pare?

— Tale almeno è il parere del dottor Sandroni e mio.
La contessa si mosse spazientita.
— Non vorrà dire che – lasciamo da parte me – ...che 

la signorina Piera o Serafina abbiano rubato le gioie?

Il pallore di Piera Séllero apparve ancora piú livido: 
si   sentí   mancare   e   sarebbe   forse   caduta   se   Nora   non 
l’avesse sorretta.

— Coraggio! – le sussurrò.
E s’ebbe in risposta una stretta febbrile.
— Insomma, lei insiste nella sua richiesta di aprire i 

bauli? – domandò Archibaldo.

— Chiedo scusa: è una preghiera la mia, e se urta – o 
sembra urtare – i sentimenti piú sacri della signora con-
tessa, la prego di perdonarmi, considerando che non è 
volgare o vana curiosità la mia.

— E se in quei bauli non c’è niente?

184

—   Cercheremo   da   un’altra   parte.   Non   finiremo   di 
cercare – la signora contessa ne sia certa – che quando 
sarà veramente venuta alla luce del sole la verità.

— Quand’è cosí...
Donna Mariella s’alzò.
— Andiamo ad aprire i bauli. Sono già stati portati 

qui?

— Sono nel salotto che è dopo la sua stanza, contes-

sa. Ve li ho fatti depositare io.

— Neh! chistu dillicato fa tutto lui!
— È il mio mestiere, signora contessa!
Gli astanti si mossero al seguito di donna Mariella, 

ultimi il Bonichi e l’Arrighi.

— Ma, scusi, cavaliere, – domandò quest’ultimo, – 

crede lei davvero alla possibilità...?

— Non credo, caro Arrighi – l’interruppe Ascanio – 
ma   non   voglio   rimorsi.   Non   volatizzano   nell’aria   dei 
gioielli e le gazze ladre sono solamente nella musica di 
Rossini. Io voglio procedere per esclusione. Quando si 
denuncia un furto, chiunque sia il denunciante, la polizia 
deve   anche   pensare   alla   simulazione.   Io   non   so   dirle 
perché, qualche ora fa, udendo parlare di bauli smarriti 
mi si è fisso un chiodo qui. E d’altra parte...

Lo trattenne un po’ indietro ed abbassò la voce:
— Perché non escludere con una perquisizione, il so-
spetto, l’idea del furto domestico? Non sarà? per il pri-
mo me ne rallegrerò, ma le confesso...

E gli parlò quasi all’orecchio:
— ...le confesso che questo passo è il pretesto per ve-

185

rificare una buona volta i bauli dei familiari della con-
tessa.

— E perché non l’ha fatto prima?
— Chi ruba s’aspetta una perquisizione e quindi avrei 
trovato un bel nulla. Può darsi che il ladro, tranquillizza-
to, e credendosi insospettato, non si sia invece... Mi ca-
pisce.

— Capisco. Ma questa scena melodrammatica?
Mostrò col gesto le persone che precedevano, la con-

tessa, le due ragazze, i due vecchi.

— Me la caverò chiedendo scusa: il mio vilipeso me-

stiere ha le spalle buone.

Dalla camera della contessa passarono in un salotto 

buio, che fu vivamente illuminato.

— Ecco i bauli, cavaliere mio – annunciò quasi gaia-

mente donna Mariella.

Ce n’erano quattro, grandi, quadrati, massicci.
— E lei si porta dietro questo bagaglio, signora con-

tessa?

— Neh! cavaliere mio, faccio come quel filosofo an-
tico, antico, cosí antico, che non ne saccio il nome e che 
si portava tutte cose appriesso. Quale vuole che le fac-
cia aprire per cominciare?

— Uno a caso. Questo. Che contiene? Indicò una cas-

sa quadrata, la piú vicina.

— L’equipaggiamento di guerra dei poveri figli miei. 

Non lo apro da mesi.

— Mi dispiace di procurarle una commozione doloro-

sa: mi perdoni signora contessa.

186

— E va buono! Piera, figlia mia, ci hai la chiave? La 

fanciulla si avvicinò, si curvò.

— È proprio il baule delle impronte! – susurrò il San-

droni all’Arrighi.

Sollevato   il   coperchio   apparve   una   coperta   di   lana 

verde.

— Ci sono – spiegò Piera – quattro cassette d’ordi-
nanza, nei quattro scompartimenti del baule, bene assi-
curate, ciascuna con la propria chiave appesa al proprio 
lucchetto. Per immobilizzarle sotto questa coperta di la-
na verde, ce n’è una seconda imbottita. Ecco...

Sollevò la coperta, ma sulla seconda apparve un pac-

chetto irregolare avvolto goffamente nella carta velina.

— Neh! Che è chisto...!
Il Bonichi afferrò il pacco e lo svolse con rapido ge-
sto. Apparvero, come una pioggia scintillante, scatole, 
catene, borchie e lo sfolgorare vivo, stellante, dei rubini, 
degli smeraldi, dei zaffiri, dei topazi.

187

PARTE QUARTA

IL NODO GORDIANO

188

I

L’arcigna sora Settimia non si conteneva piú.
— Neh! Annaré, tu che me dichi!
Il tombolotto assurto a personaggio importante,  che 

parla, ripeté l’accusa:

— Anche stanotte, che ho dovuto  scenne  per affari 

miei, ci ho incontrato il fantasma.

— Un fantasma! Nella mia pensione! San Giovacchi-

no aiutece! Che fosse una delle anime dei buonanima...

— Non  me  pare, sora Settimia. Dovrebbe essere un 

fantasma maschio e il mio è femmena!

— Ha forse la camicia lunga?
—   No,   sora   Settimia,   che   anzi   porta  li  calzoni, 
quell’affare che i buzzuri chiamano piggiamma, e larghi 
larghi, come quelli di Purcinella quand’era a piazza Gu-
glielmo Pepe.

— E come hai fatto a capí che non era uomo?
— Per lo stomaco, uno stomaco  de grazzia de Dio, 

come il vostro, sarvognunno...

— Un fantasma con lo stomaco! San Giovacchino, 

aiutece! Ma la pensione mia ci perderà de reputazione...
— In quanto a questo chi sa quanti uominacci verran-

no a véde il fantasma con lo stomaco!

— San Giovacchino, aiutece!
Entravano in quella il Bonichi, l’Arrighi e il Sandro-

189

ni, scuri in viso come se si trovassero in falsa luce:

— Che ha, sora Settimia?
— Sor Gino mio, ho che me raccomando a lei, o sono 

rovinata!

I tre si guardarono sorpresi. Eppure credevano d’aver-

ne esaurita la riserva.

— Rovinata! – ripeté il Sandroni. – Si spieghi!
— C’è... c’è un fantasma femmena alla pensione!
— Un fantasma? E chi l’ha visto?
— Annaré!
La serva raccontò nel suo pittoresco linguaggio come 
qualmente  essendosi   svegliata   di   mattina   buia,   avesse 
veduta una forma nebbiosa in calzoni larghi da pulcinel-
la   ferma   in   fondo   al   corridoio.   S’accorse   ch’era   una 
donna dal seno che gonfiava una specie di lenzuolo cor-
to...

— San Giovacchino, aiutece!
— Ti sei avvicinata?
— Fossi matta... ssò scappata a rinchiudermi in came-

ra mia.

— E come puoi sapere che fosse un fantasma...
— Ce aveva una luce sotto er lenzuolo, una luce sor-

da... una luce da morto...

— E perché non l’hai detto stamane?
— Perché li fantasmi, signore mio, non vogliono che 

se parli o vengono a tirare per li piedi...

— San Giovac...
— E perché allora parli adesso?
— Perché sta venendo la sera e ho paura.

190

L’Arrighi fece entrare tutti nella sua stanza.
—   Signora   Settimia,   e   tu,  Annarella,   non   parlate   a 
nessuno del fantasma: ci pensiamo noi. Verso le dieci 
chiudetevi in camera e non vi muovete, se non vi chia-
ma uno di noi due.

Indicò sé e il Sandroni.
— Intesi!
— Per me come la vuol lei, sor Gino e sor dottore. 
Siamo   nelle   sue   mani   per   la   buona   reputazione   della 
pensione.

— A pranzo ci sarà pure questo amico nostro.
E indicò il Bonichi.
— Padrone mio, sor Gino; e spero di farmi onore!
Rimasti soli, i tre si guardarono sorridendo, benché ne 

avessero poca voglia.

— Ci mancava ancora il fantasma! – esclamò il dotto-

re.

— Sarà qualche innamorato che sospira alla notte – 

osservò il Bonichi.

— E chi? Son tutti vecchi... meno i due fidanzati, il 
capitano Celli, che – fra parentesi – è in crociera, e il 
malato. Poi c’è l’affare dello... stomaco.
— È un fantasma bene in forma!
— Bah! vedremo stanotte. Parliamo d’altro e di piú 

importante. Che intenzioni ha, cavaliere?

— Le confesso che sono sbalordito io stesso. Non mi 
immaginavo che trascinato dalla foga di imbastir teorie 
me le dovessi veder realizzate sotto gli occhi peggio che 
i miracoli dei fachiri.

191

— Cosí che lei sta per formulare un’accusa?
— Adesso che le cose prendono corpo...
— Se si trovò la parola, esiste la cosa: è assioma di 

scienza – osservò il Sandroni.

— ...adesso che c’è in ballo la coscienza, e non si può 

negar l’evidenza...

— Sicché lei accusa la signorina Séllero e il conte 

Montagni?

— Accusare... la parola è grave... anche se esistono 
gli indizi. Vogliamo ricapitolare insieme e con pacatezza 
gli avvenimenti?

— Mi sembra necessario.
— Anche a me. Vediamo dunque. Avviene un furto. 
Si immobilizzano i ricettatori e i confidenti, ma siccome 
non si tratta di banda e nemmeno di associazione a de-
linquere, ma di un ladro solitario, su questo siamo tutti 
d’accordo, si ammette che la refurtiva possa essere na-
scosta in attesa d’essere collocata. Il furto domestico è il 
primo ad essere vagliato. Non ci sono prove a carico 
delle persone, che piú avvicinano la derubata, e nemme-
no indizi. Se non prove indizi almeno s’orientano verso 
un conoscente occasionale, il conte Montagni, che poi si 
verifica avere una certa intimità, per ricordi, verso la de-
rubata, per sentimento, o almeno per simpatia, verso una 
familiare di costei. E questo Montagni tenta di uccider-
si: nel suo baule si trova una delle scarpette rosse che 
servivano d’astuccio ai gioielli, e al dito un anello con 
magnifico smeraldo: fra gli oggetti rubati ce ne dovreb-
be essere uno eguale – dato che quello del Montagni 

192

possa essere dono del tenente Sant’Agata, amico e com-
pagno d’armi del Montagni. Ora quando per fortuita in-
tuizione – vede che sono modesto – aprendo un baule 
della Contessa di Sant’Agata, un baule si noti che non 
s’apriva da mesi e mesi, si trovano tutti gli oggetti ruba-
ti; si cerca invano il falso anello di smeraldo: non c’è. 
Ma la contessa riconosce invece per suo quello che il 
Montagni portava al dito. Nella verifica dei bagagli ap-
partenenti ai familiari della contessa si trova una lettera 
del Montagni alla signorina Séllero. Vediamola insieme, 
compitiamola, per decidere se sia davvero, come pare a 
me, un’accusa delle piú gravi.

Cavò dal portafogli una paginetta spiegazzata che de-

pose accuratamente sulla tavola. Vi si curvò sopra:

Sí, non sono piú degno di lei, né avrei dovuto fare  
quello che lei ha condannato. Ma non so nemmeno io  
giustificarmi. Non mi resta che fuggire: mi dimentichi e  
mi perdoni.

— Non c’è firma, d’accordo, ma la signorina Monta-
gni ha riconosciuto la calligrafia del fratello, ciò che, del 
resto,   è   facilmente   controllabile.   Per   me   la   lettera   è 
chiara: non è più degno, non avrebbe dovuto fare ciò 
che   l’altra   ha   condannato,   non   sa   giustificarsi,   fugge. 
Che se ne deduce? Che si è introdotto nella stanza della 
signorina Séllero, ha rubato, è stato da lei scoperto, ha 
lasciato la refurtiva meno l’anello e la scarpetta ricordo.
— Permetta – intervenne l’Arrighi – la sua ricostru-

193

zione pecca d’inverosimiglianza. Anzitutto nella stanza 
della signorina c’era la cameriera. Passi per il furto: chi 
ruba non fa rumore, ma la discussione avrebbe svegliato 
la dormiente. E poi: perché nascondere gli oggetti nella 
cassa che si trovava, noti, due stanze piú in là, nel salot-
to verso il bagno? E perché cambiar l’anello e portar via 
la scarpetta...

— Arrighi, per chi mi prende? Crede ch’io creda cre-
dibile quello che ho detto? Non vede che non voglio 
ammettere la complicità della signorina Séllero, che lei 
invece dà per sicura?

— Io?
— Precisamente. Se la cameriera non si è svegliata e i 
gioielli invece di tornare nella valigia finirono nel baule, 
se lui portò via anello e scarpetta e fuggí, la complicità 
della signorina Séllero è evidente.

— Ma la lettera allora?
— La lettera?
— Sí: c’era bisogno di scrivere? La versione della si-
gnorina è almeno plausibile. S’era accorta della simpatia 
di lui, ne aveva provato anche lei. Ah! donne! Anche le 
migliori peccano almeno sette volte al giorno di legge-
rezza! Hanno avuto un colloquio. Lei gli fece osservare 
come un sentimento condiviso non avrebbe potuto avere 
nessun effetto. Si dovevano dividere. E si lasciarono co-
sí con la promessa di dimenticarsi. E invece lui profit-
tando della bontà che la contessa gli dimostrava le con-
fessò tutto. E l’indomani mattina penetrò nella camera 
della   damigella   di   compagnia.  A  quale   scopo?  Anche 

194

forse per un semplice sfogo di disperazione. Ecco il bi-
glietto spiegato; l’indegnità è esagerata – nell’acerbazio-
ne tutto si esagera – e l’atto che lei aveva condannato. 
Dove si trova complicità in tutto ciò?

— E come mi spiega lei l’anello e la scarpetta?
— Non li spiego... ancora. Per me non c’è né compli-
cità né furto da parte almeno di lei o di lui. Lei ha dato 
spiegazioni:   lui   potrà   darle,   domani   o   dopo.   Confessi 
che a questo scopo lei ha proibito alla sorella, che ormai 
sa, di visitarlo.

— Naturalmente. Lei non approva?
— Ho tanto approvato che ho contribuito anch’io a 
farglielo capire. Ma la prego, e vedo che mio zio ha la 
stessa preghiera sulle labbra: non precipiti con degli atti 
che possono anche far parte del suo dovere, ma di cui 
forse potrebbe pentirsi.

— E cioè?
— Non arresti! Le dò la mia parola, e il dottore la 
sua, che noi sorveglieremo qui, come lei il «Plaza». Mi 
lasci un po’ di tranquillità perché mi orizzonti e trovi... 
non so che cosa... ma troverò, ne sono sicuro.

Il Bonichi lo guardò, atteggiando le labbra ad un sor-

riso enigmatico. Poi riprese:

— Troverà! Se non trova lei, non so davvero chi ne 

potrà aver la divinazione.

Gino Arrighi arrossí e il dottor Sandroni si ripulí con 

cura gli occhiali appannati.

195

II

A pranzo, mancando i fratelli Montagni, Gino e il Bo-
nichi ne presero il posto: quest’ultimo si trovò cosí vici-
no   a  Frau  Dorotea   e   ne   approfittò   per   domandare   a 
Herr Doktor notizie del malato.

—  Ribosa dranguillo, gomingia brogresso cidratris-
sazione – rispose Ermanno, con una voce quasi cortese 
che stonava col muso ingrugnito.

— Noi che gli siamo amici desidereremmo chiedergli 

qualche informazione. Quando lo potremo fare?

— Almeno dre ciorni angora, prego!
— Grazie: aspetteremo.
Mancavano   i   Collins   ch’erano   andati   ad   una   gita 
archeologica nei nuovi scavi etruschi, mancava il capita-
no   Celli   in   crociera,   e   dinanzi   a   loro   campeggiavano 
dunque i due soli fidanzati americani. I quali però, rigidi 
e compassati, mangiavano educatamente, segno che do-
vevano essere in uno stato d’irritazione contenuta. Lo si 
vedeva dall’aria offesa di Billy e dagli sguardi furibondi 
di Mary.

Attaccarono i carciofi alla giudia, come se si accin-

gessero a scotennar dei pellirosse.

— Bella ragazza! – mormorò il Bonichi all’orecchio 

dell’Arrighi.

Era   una   prosperosa   figliola   Mary  Ambrose,   una   di 
quelle sode e meravigliose ragazze d’oltre oceano, dalla 
tinta di porcellana, dai mirabili capegli d’un biondo ce-
nere, cosí copiosi e voluminosi che l’aureolavano quasi 

196

d’un alone da nebulosa. Pareva energica e fiera, ma il 
viso di bambola e il corpo rotondo, che soltanto il conti-
nuo esercizio doveva mantenere snello ed agile, accusa-
vano la futura indolenza della donna, ingrassata, sfor-
mata, apatica, come purtroppo riserba la sorte a molte 
nipoti dello zio Sam, quando sono giunte finalmente al-
lo scopo che si prefiggono, quello d’un marito che sgob-
bi e si rovini lo stomaco per dar loro la ricchezza, che ne 
soddisfi i capricci, quelli del loro ozio, della loro noia, 
dei figliuoli e dei cani.

Per intanto Mary era una bella ragazza e il malumore, 
che le abbruniva e incupiva il viso di porcellana, la face-
va bella anche piú. Billy invece era un bestione di no-
vanta chili che scoppiava di salute: gli occhietti porcini 
gli sfolgoravano di malizia spesso, per qualche idea che 
gli attraversava il torpido cervello. Non potendo ridere 
con esuberanza per le cose che pensava, sprizzava della 
primordiale furberia dai crateri che gli fiancheggiavano 
l’apice del grosso naso.

Quando apparvero i fragoloni, Billy se ne serví senza 
usura e passò il piatto alla fidanzata con un rimasuglio 
d’assaggio, sotto gli sguardi furenti della sora Settimia. 
Quell’attentato visibile alla galanteria non parve destar 
delle furenti rimostranze in Mary, che fu del resto subito 
occupata a somministrar pugni sulla schiena del fidan-
zato che l’ingordigia strozzava.

— Aoh! Aoh! Billy!
— Guardi il nonno lassú! – gli consigliò il Bonichi 

sorridendo.

197

Billy alzò di colpo quel pallone da  foot-ball, che gli 
serviva di capo, al soffitto e la tosse violenta cessò. Il vi-
so terreo gli si illuminò:

— Aoh! Mister, molto bene! scuotere mano!
S’alzò, e fece il giro della tavola, asciugandosi il su-
dore col tovagliolo. Strinse la mano del Bonichi strap-
pandogli un’interiezione poco ortodossa:

— Accipicchio, Arrighi! Se mi saltasse in testa di far 
la corte alla ragazza, fra uno schiaffo di lei e un pugno 
di lui mi demolirebbero come un sacco di rena visitato 
dalla scarica d’una mitragliatrice!

— Aoh! Billy, ricordatevi che questa notte riposare!
— Aoh! Mary, piccola cosa cara, non mancate curare 

vostra preziosa salute: io andare dancing.

Con un’occhiata pietrificante, Mary s’alzò e lo seguí 

di corsa.

— Io dancing con voi!
— Ma guardi se dei cristiani debbono vivere cosí! – 
bofonchiò la sora Settimia mentre serviva il caffè ai ri-
masti: – ci hanno dei parenti laggiú e permettono a una 
ragazza sola, che è anche una grazia di Dio, di condurre 
il fidanzato a vedere il mondo! Ai miei tempi si poteva 
vedere in quanti partivano, ma non in quanti ritornava-
no! Tanto piú che lui ci prova gusto a vedere il mondo e 
sta pigliando la rincorsa come un barbero!

— Niente paura, sora Settimia – rispose il Bonichi – 
sono abituati cosí. Del resto, lo stesso accadeva a Spar-
ta.

— Lei che mi dice di Sparta! Quello, il sor Billy, ha 

198

una voglia di scapricciarsi! Mi ha domandato una chiave 
di casa in segreto e tutte le notti, quando la sora Mary 
dorme stracca morta, se la spuleggia e torna con la cola-
zione fatta e un muso da carta masticata che consola!

— Cioventú! – mormorò Herr Doktor – a Heidelberg 
si tivertivamo anche noi: rigordo la notte della Tantelo-
ra...

— Ermanno! – rimproverò con voce dolce Frau Do-

rotea.

Il tedesco sorrise e posò la mano su quella della mo-

glie che sorrise all’unisono.

— Antiamo federe ciovinotto!
Quella   sera   Gino  Arrighi,   quando   tornò   a   casa   col 
Sandroni dall’aver accompagnato il Bonichi, pensò allo 
spettro di Annarella. Ma non era d’umor tale da prender-
si uno spasso, né da tentare un’avventura. Non erano piú 
entrati   a   discutere   della   nota   questione,   ma   veder 
l’albergo ove s’era svolta l’ultima – per ora – scena del 
dramma che l’agitava, gli aveva messo addosso una ir-
requieta smania di disgusto e sfiducia della vita. S’affac-
ciò alla finestra, ascoltò un sommesso pigolio d’uccelli 
turbati nel sonno da una macchina che rispettava la zona 
del   silenzio,   e   fumò   lentamente   la   vecchia   pipa   di 
quand’era soldato. Suonarono le ore vicine e lontane, si 
fece deserta la strada: passò un avvinazzato che se la 
prendeva   personalmente   col  Ballo   in   Maschera,   due 
giovani che confidavano i loro segreti a chi si fosse data 
la pena di ascoltarli; poi gli venne sete.

Per lo piú non ne sentiva il bisogno di notte, cosí che 

199

aveva pregato la sora Settimia di non portargli né la bot-
tiglia   né   il   bicchiere,   serotini   compagni   d’ogni   casa 
ospitale.

Passò nella stanza del Sandroni per vedere se ne aves-
se. Il vecchio dottore dormiva supino con gli occhiali, il 
libro a metà fuori del letto, e la lampadina accesa sul na-
so. Gli tolse gli occhiali, raccolse il volume e, dopo es-
sersi accertato che neanche lí c’era dell’acqua, spense la 
lampadina.

Anche la sua stanza era buia: un globo ad arco della 
strada mandava una pallida e vaga fosforescenza atte-
nuata dal fogliame. Conosceva la pensione come la pro-
pria tasca: al pian sotterraneo la cucina, le camere di 
servizio; al primo piano, il suo, sei camere e la sala da 
pranzo: due occupate da loro e poi quella del ferito: un 
salottino la divideva da quella dei coniugi Newmann, la 
piú ampia: di faccia la sala da pranzo e in fondo, là dove 
il   corridoio   piegava   a   gomito,   le   due   camere   di   miss 
Collins   e   dell’americana.   Le   altre   stanze,   compresa 
quella della sora Settimia, erano al piano di sopra.

Gino Arrighi aprí dunque la porta con l’intenzione di 
recarsi in sala da pranzo ove l’acqua e i bicchieri non 
mancavano. Nel corridoio c’era, tutta la notte, per abitu-
dine e prudenza, una lampadina accesa. Ma vide buio, 
invece. Conoscendo bene palmo a palmo la breve di-
stanza, e sapendo, che, appena aperta la sala, avrebbe 
trovata   la   chiavetta   della   luce,   non   istette   in   forse   e 
s’avviò. La porta del dottore e quella delle scale s’apri-
vano   in   una   saletta   ad   angolo,   quasi   un   andito   come 

200

quella che in fondo serviva d’anticamera alle stanze del-
le due straniere.

Ora nell’uscire dall’andito, nel corridoio, per cercar la 
chiavetta della luce, vide qualche cosa di bianco, opaco, 
ma d’una luminosità nebulosa, quasi nel fondo, che si 
avanzava: gli sfuggí un’esclamazione di sorpresa: senza 
che   egli   percepisse   neanche   un   fruscio   l’apparizione 
scomparve. Gino raggiunse l’interruttore, lo girò, si fece 
la luce: nulla trovò di sospetto. Percorse il corridoio ra-
pidamente: le porte tutte chiuse e da nessuna trapelava 
luce. Stette un po’ in forse, alzò le spalle, entrò in sala 
da pranzo, trovò dell’acqua, bevve, tornò, rifece buio.

Non gli venne in mente il fantasma d’Annarella. Riaf-
facciato alla finestra, riaccese la pipa, udí un rumore di-
screto alla porta di casa. Curioso – lo era per mestiere – 
si sporse e vide alla luce del globo della via, uscire qual-
cuno furtivamente e rinchiudere con precauzione il por-
tone. Un’ombra grande e grossa, un cappello a bomba 
sul cranio, il bavero alzato, le mani e il bastoncino ficca-
to nelle tasche, strisciò leggermente sulle suole di gutta-
perca e s’allontanò fischiettando in sordina.

— Giurerei che è Billy Patterson! – pensò il giovane.
Crollò il capo e sorrise nell’ombra.
— Povera  miss  Mary! Ho paura che l’Europa se la 

vede da sé il manigoldo.

La pipa tirava a perfezione e non c’è di meglio per 
sognare e riflettere che fumare una buona pipa nell’aria 
notturna e profumata di primavera.

201

III

L’indomani fu svegliato dal telefono.
— Venga un po’ prima delle dieci: andremo alla ban-

ca per la cassetta del conte Montagni.

— È lei, cavaliere?
— Naturale. Ah! capisco! Capperi! Siamo già al tele-

fono mattutino? Badi che mi diventa sospetto.

— Lei capisce ed io no! Che intelligenza, cavaliere, e 

di mattina!

Tolse la comunicazione per non sentirsi mandare al 
diavolo. E guardò l’orologio: le sette. Il Bonichi non po-
teva dunque dormire! Buon segno: non si sentiva sicuro 
il fine segugio, non si sentiva in pace con la coscienza. 
E l’Arrighi ne trasse buoni auspici. Era anche mercole-
dí, giorno fausto come il sabato, poiché segue immedia-
tamente l’infausto, e la vita è fatta di compensi. Ma il 
telefono lo aveva ricondotto col pensiero a pochi giorni 
prima quando aveva squillato da Milano. Si lamentava 
allora   della   inazione.   Non   bisogna   mai   lamentarsi 
dell’ozio, mai confessar d’annoiarsi, ché il destino dete-
sta gli ingrati. E gliene aveva rovesciato addosso di ca-
teratte d’azione! Anche la tranquillità dello spirito aveva 
compromesso!

Non   volle   interrogarsi   di   piú:   è   cosa   per   lo   meno 
inutile. L’unica verità che finora sia stata sperimentata è 
la socratica, l’ironia del conosci te stesso. Si può cono-
scere anche tutto il vocabolario cinese, anche la sorgente 
dell’elettricità,   anche   il   cuore   femminile,   non   mai   se 

202

stesso. E la prudenza, che è poi compagna della saggez-
za, insegna a non indagare i misteri senza fondo. Ora in 
fatto di saggezza l’Arrighi non possedeva che l’istintiva, 
quella che si può chiamare l’esperienza gratuita. Ma ci 
si fidava.

Tagliò dunque corto con l’introspezione e chiamò lo 
zio. Il Sandroni stava già leggendo un indiavolato ro-
manzo inglese: lo mise da parte e s’affacciò alla porta 
dell’appellante.
— Che vuoi?
— Sapere s’eri desto.
— Lo sono.
— Prendiamo il caffè.
Il Sandroni suonò.
— Chi ha telefonato?
— Il Bonichi: ci vuole alla Banca per l’apertura della 

cassetta del Conte Montagni.

— E la sorella?
— Ci avrà, pensato spero.
Invece di Annarella entrò la sora Settimia col vassoio. 

La curiosità spirava da tutti i pori del donnone.

— Embé, sor Gino, che l’ha sorpreso lo spirito di An-

narella?

L’Arrighi prese una risoluzione decisiva. Mostrò un 

viso compunto.

— Neh! sora Settimia, se sia spirito non so. Ma qual-

che cosa c’è di sicuro.

E narrò l’avventura notturna.
—   San   Giovacchino,  aiutece!  Porterò   un   cero   alla 

203

Strapontina!

—  Vuole   farsi   scomunicare,   sora   Settimia?   Porterà 
domani il cero. Voglio verificare stanotte. Ma non mi 
dia la sveglia nella pensione lei! Nessuno – capisce? – 
nessuno  deve saper nulla. E metta il lucchetto ad An-
narella.

— La servirò, sor Gino...
— Ma rigorosamente o non si scoprirà piú nulla. Se 
la sua pensione prende la nomea di casa degli spiriti, 
può chiuderla e metter la chiave sotto la porta.

— San Giovacchino mio...
— Ecco: si raccomandi a San Giovacchino. Lo sa che 
il suo corpo è a Gerusalemme e la sua testa a Colonia 
sul Reno? Lei è quasi a metà strada.

— Non faccia l’aretico, sor Gino. Io starò zitta e An-

narella pure, ma non me tocchi San Giovacchino mio!

— Ne sia certa, sora Settimia!
L’imponente padrona se ne andò e i due si vestirono.
— E adesso? – domandò il Sandroni. – Sono le otto 

appena.

— Vedi se fosse venuta la professoressa.
Era venuta e accudiva in sala da pranzo alle cose del 
fratello. Gino Arrighi la mise al corrente delle intenzioni 
di Ascanio Bonichi.

— Ha trovato il libretto e le chiavi della cassetta?
— Sí, le ho trovate.
— Bene. Ha lezioni stamane?
— Alle undici.
— C’è tutto il tempo. Da via del Plebiscito al Colle-

204

gio Romano son pochi passi. Ad ogni modo, siccome te-
mo che il Bonichi si faccia delle illusioni sulle formalità 
dell’apertura, vediamo se il direttore della Succursale ha 
il telefono a casa.

L’aveva.   Rispose   cortesemente   che   avrebbe   potuto 
trovarsi in sede anche prima delle dieci. Il Bonichi inter-
pellato a sua volta fissò l’appuntamento per le nove e 
trenta sulla porta della banca. E vi si trovarono puntuali. 
Rintracciata la cartella della cassetta ebbero una sorpre-
sa. Apparteneva al conte Ciro Montagni che aveva auto-
rizzato due persone ad aprirla: il figlio e il dottor San-
droni. Il Bonichi intervenne:

— O perché alla richiesta dell’autorità ciò non fu det-

to?

Si ricercò la lettera della questura di Roma per incari-
co di quella di Milano, e l’equivoco fu spiegato. S’era 
chiesto se il conte Dino Montagni possedesse una cas-
setta e se avesse autorizzato qualcuno ad aprirla. Ora il 
conte Dino Montagni non aveva autorizzato alcuno: era 
l’intestatario defunto che l’aveva fatto. Si discusse un 
po’ se potesse o no il Sandroni firmare, non essendo sta-
to   espressamente   autorizzato   dall’attuale   intestatario. 
Ma quest’ultimo aveva rilevata la cassetta senza far can-
cellare il nome del Sandroni e si poteva dunque ammet-
tere che l’avesse conservato. Il direttore col suo eloquio 
toscano chiese di stendere un verbalino che firmò anche 
il Bonichi e la cassetta fu aperta.

Non conteneva però che un pacco di carte, che porta-
vano date assai lontane. Erano quasi ingiallite. Il Boni-

205

chi le scorse poi consentí che ne fosse fatto un pacchetto 
che Nora portò con sé, allontanandosi in fretta per non 
perdere la lezione. I tre rimasti s’avviarono lentamente 
lungo il Corso Umberto sopra pensieri.

— Sapete, – uscí ad un tratto il Bonichi fermandosi, – 

che cosa mi manca per completar la catena?

E continuò:
— L’anello falso, quello che nel dito del maestro di 
danze fu sostituito dal vero. Sento che non riusciremo 
ad aver le fila del groviglio finché non troveremo l’anel-
lo falso.

— Si spieghi.
— Pensi, anzitutto, se l’avessimo trovato nella casset-
ta del Montagni! Da indiziato passerebbe colpevole. Se 
lo avessimo trovato in possesso della signorina Séllero! 
Complicità garantita, come gli orologi svizzeri. E invece 
o il Montagni l’ha fatto scomparire e allora... vattelo a 
pescare, o l’ha distrutto e peggio ancora. Ha una idea 
dove possa trovarsi l’anello falso, Arrighi?

— Io no.
— E lei, dottore?
— Nemmeno.
—  Ci  troviamo  dunque  d’accordo.  Ponzeremo.  Ciò 
però non ci impedirà di prendere l’aperitivo. L’offro io, 
se permettete.

206

IV

Verso le quattro del pomeriggio, l’Arrighi si trovava 

solo padrone delle due stanze.
— Avanti! – gridò dalla sua.
Non ebbe risposta. S’affacciò alla porta e vide Nora 
su quella del corridoio. Era pallidissima, gli occhi rossi 
come se avesse pianto per delle ore. L’Arrighi accorse:

— Che è accaduto? Forse suo fratello...?
Negò del capo e dell’indice:
— No: mio fratello... poveretto... va meglio, credo!
Si esprimeva a stento: respirava egualmente a stento.
— Ho bisogno io, di parlare con... lei, col dottore, col 
professore Serventi. Ho bisogno... d’un consiglio. Li ho 
chiamati qui.

In quel momento Annarella bussò alla porta.
— Neh! sor Gino, c’è un signore che la dimanna.
Entrò il vecchio professore, timido e stupito. Ma non 
aveva ancora aperto bocca quando apparve il Sandroni 
anelante.

— Eccomi, signorina! Ha bisogno di me?
— Sí – rispose Nora, di loro tre.
L’Arrighi li invitò a passare in camera sua e chiuse a 

chiave la porta del salotto verso il corridoio.
— Ai suoi ordini, signorina! – e le sorrise.
Ma Nora chinò il viso e avanzò il pacco di carte prese 
nella cassetta della banca. Si accorsero che le tremavano 
le mani.

— Qui... c’è qualche cosa che mi ha turbato profon-

207

damente. Sono carte del babbo... di mio padre.

Vide il volto del Sandroni arrossire. Ebbe per il vec-

chio dottore un pallido sorriso.

— Non soltanto per quello che lei sa... e che mi ha ta-
ciuto... accogliendomi con una tenerezza di cui ora sol-
tanto posso giudicare l’infinita bontà. Grazie. Ma quello 
che lei forse non sa e che ho appreso in due ore di tor-
mento, è ben piú grave.

La voce accorata del Serventi risuonò piana e distinta.
— Io sono vecchio, figliuola, ed ho imparato almeno 
che non bisogna mai né condannare e nemmeno accu-
sare: le circostanze hanno spesso ragione delle coscien-
ze più rette e dei cuori più puri.

— Non accuso e non condanno, professore: non lo 

potrei anche se ne avessi il dovere. Ma qui...

Le mani tremavano sempre piú avanzando le carte.
— ...qui... c’è... qualche cosa che non tocca me sola, 
né soltanto mio fratello, come figli. C’è... mi perdonino 
se esito...

— Ma lei si sente male, signorina! – esclamò l’Arri-

ghi.

— Mi sento peggio ancora. Ma ho della forza. E deb-

bo parlare e parlerò.

I fatti la smentirono; cadde a sedere e svenne. Mentre 
i due vecchi si affaccendavano intorno alla fanciulla e il 
Sandroni specialmente le faceva odorar dei sali, Gino 
Arrighi raccolse il pacco di documenti sfuggiti dalle ma-
ni di lei. Erano due gruppi di lettere ingiallite, chiaro 
troppo   l’inchiostro,   documenti   di   altra   età:   il   primo 

208

gruppo conteneva lettere diverse entro le buste di allora 
e portavano il recapito del conte Ciro Montagni, alcune 
con la qualifica di Tenente di cavalleria, Lucca. Ma il 
secondo gruppo non aveva buste: tutti cartoncini bristol, 
la gran moda del decennio fra l’80 e il 90 del secolo 
scorso. Il carattere palesemente femminile lungo, ine-
guale: i primi vezzi della penna fra l’indice e il medio, 
che tante sciocchezze lasciò cascare, come rimò un poe-
ta.

Mentre senza permettersi di esaminarli, deponeva Gi-
no i due pacchetti legati l’uno con del cordoncino giallo, 
ma l’altro con del largo nastro rosso, Nora si rimetteva, 
apriva   gli   occhi,   le   tornava   un   po’  d’incarnato   sulle 
guancie pallide. E volle parlare, a mali grado gli sforzi 
che fece il dottore per impedirglielo.

— Dottore, apra, legga... c’è... c’è di lei e di altri... 

apra... legga...

Il primo gruppo di lettere ne comprendeva infatti pa-
recchie del Sandroni: tutte risposte, ma si indovinava a 
quali appelli disperati. Si poteva ricostruire lo scandalo 
del Circolo di Lucca, l’intervento del giovane tenente 
medico, e giú giú, gradini d’abbiezione che si vedevano 
chiaro nelle ripulse cortesi ma fredde ad appelli di da-
naro, fino alla veemente invettiva per la firma falsa. Il 
povero   dottore   si   sentiva   arrossire,   impallidire,   gelare 
come se fosse lui il colpevole. Ma gli occhi di Nora non 
lo abbandonavano ed erano cosí pieni di paura, di affet-
to e di gratitudine insieme, che il poveretto si confonde-
va sempre piú. Fu il professor Serventi che raccolse una 

209

lettera di calligrafia differente, per distrarre l’attenzione 
dall’amico, e mormorò:

— Questo carattere lo conosco! È Séllero!
Con un filo di voce Nora domandò:
— Parente della signorina Piera?
— Suo padre.
— Lo sentivo! – replicò la fanciulla disperata.
Esitò, poi si decise:
— Tanto che vale! Professore, legga, legga egualmen-

te.

E il Serventi lesse:
La lettera non portava data, ma sulla busta si leggeva 
o si poteva leggere nel timbro a metà sperso, 9-7 oppure 
907. Diceva cosí:

Caro Ciro,
ho paura che Marina, pazza com’è, non me ne faccia  
una delle sue. Temo che scriva a Mariella. Dopo che  
l’ingegnere marito l’ha messa fuori di casa per le paz-
zie che tutti conoscono, va discendendo sempre piú co-
me una Odette da strapazzo, e scrive lettere, come que-
sta che ti accludo e che deve essere una circolare, attri-
buendo una paternità che fa ridere dinanzi alla schiera  
che l’attorniava. E poi alla mia età! Sono stato leggero,  
l’ho pagato caro! Ma basta, per Diana, basta! Insomma  
vedi tu: calmala e, se è necessario un po’ di danaro –  
purché sia l’ultimo – ebbene, marcierò ancora una vol-
ta. Mi raccomando a te. Ciao.

Pietro di Sant’Agata.

210

— Ora legga quest’altra! – continuò duramente e i tre 

si guardarono senza capire.

La scelse fra quelle del mazzo legato col nastro rosso: 
era l’ultima e portava la data dell’ottobre 1907. E il Ser-
venti lesse:

Pietro mio,
Sono   alla   disperazione:   aiutami.   La   mia   piccola   –  
che tu dovresti amare tanto – è senza cure. Non ne pos-
so più. Scrivimi alla «Pensione Mughetto», sai, quella  
di Via dell’Anima. Aiutami: sono alla disperazione.

Marina.

I tre continuavano a non capire. E Nora con la mano 
tremante porse una terza lettera, in data 28 novembre 
1907:

Caro Ciro,
grazie per quello che hai fatto e stai facendo. Ti man-
do le diecimila lire che Marina pretende: ma che siano  
le ultime. E se davvero la sua bambina sta male, posso  
pensarci io; ma bisognerebbe che prima ne fosse avver-
tito il marito, che secondo i miei avvocati è sempre pa-
dre, a meno che non dimostri il contrario. Quindi, tu,  
che non hai da temere, puoi passare da filantropo; reca-
ti da lui ed esponigli le critiche condizioni della moglie.  
Chi sa! Scrivimi e grazie.

Pietro di Sant’Agata.

211

P. S. Se non lo sai, l’ingegnere Séllero sta costruendo  

sul Gianicolo. Avrà il telefono. Cercalo insomma.

Mentre Gino e il dottore si guardavano stupiti, l’altro, 

il vecchio professore mormorò:

— So di che si tratta. La povera signora Séllero si ri-
volse a me... aspettino... sí, la data è indimenticabile: il 
primo di novembre 1907, ché l’indomani compiva gli 
anni, ed io mi sono rivolto all’ingegnere e sono riuscito 
a fargli accogliere la madre e la bimba. Marina – era sfi-
nita – morí proprio verso la fine di novembre.

Nora mormorò:
— Lo sentivo! Lo sentivo!
E scoppiò in singhiozzi.

V

— Chi fu colui che chiamò vasto il mondo? Il mondo 
è piccino, invece, e noi ci urtiamo gli uni con gli altri 
come barchette di carta in un catino.

Appena ebbe finito di sudare per esprimere quel po’ 
po’ di riassunto filosofico che precede, vecchio almeno 
come il mondo vasto o piccino che sia, Ascanio Bonichi 
rilesse   attentamente   i   documenti   che   avevano   trovato 
nella cassetta del Montagni. Erano soli, al «Plaza», nella 
stanza del vice-questore, dinanzi a due tazze e una coco-
ma di caffè. Il Sandroni era rimasto con Nora, e il Ser-

212

venti aveva cercato il Riccoboni per metterlo al corrente 
delle novità. Cosí aveva disposto il Bonichi. Per consi-
glio di Gino Arrighi – il quale avrebbe affidato ad Asca-
nio l’Arca Santa – ogni cosa era stata comunicata al fun-
zionario.

— Non bisogna crucciarsi troppo sul passato, specie 
se può servire al presente. Non giudichiamo gli uomini, 
ma serviamoci dei fatti.

E il Bonichi messo al corrente aveva parlato di mon-

do vasto e piccino. Però proseguendo cosí:

— Queste lettere vengono al buon momento prima 
che possa essere interrogato il maestro di ballo, e posso-
no lumeggiare alcuni punti, quelli che si riferiscono alla 
lettera trovata in possesso della signorina Séllero. Siamo 
davanti a gente che sa o che non sa? Il ballerino si ricor-
dava ciò che contengono queste lettere, quando a Mila-
no aveva avvicinato la signorina? Oppure era ben lungi 
dal rammentare che nella sua cassetta, fra i documenti 
paterni, se ne trovavano alcuni di sommo interesse per 
la contessa di Sant’Agata e la signorina Séllero? La que-
stione è tutta qui: that is the question, come dice Amle-
to. Se il giovanotto sapeva o ricordava e per quel che ne 
sappiamo poteva anche avere i documenti...

— No, cavaliere: la cassetta – ho verificato io sulla 
scheda – non fu aperta dal conte Montagni al suo ritorno 
a Roma, e quindi non poteva aver con sé i documenti.

— Adesso mi spiego perché lei era tranquillo, quando 
l’aprivamo: sapeva che non ci poteva esser nulla di re-
cente. Benissimo. Ciò però non toglie che il maestrino 

213

ricordasse e che i due nomi della contessa e della signo-
rina gli abbiano potuto suggerire una speciale linea di 
condotta. Ora il punto è questo: la Séllero sa? E, se lo 
sa, chi glielo disse? Il padre o il maestrino? Bisogna de-
lucidar subito questo particolare. Telefoni per chiedere 
se la contessa può riceverci.

— Vuol parlarne dinanzi alla contessa?
— Saprà? Il maestrino s’è confidato o no con lei? Ad 
ogni modo non tema: noi possiamo arrivare al nostro 
scopo senza pericolo. Telefoni senza paura.

La   contessa  fece   rispondere   dal   Riccoboni   che   li 
avrebbe   ricevuti   volentieri   e   che   anche   lei   aveva   da 
chiedere qualche cosa.

— Chi viene lumeggiato bene in tutto questo è il de-
funto   conte   Montagni.   Le   diecimila   lire   del   conte   di 
Sant’Agata sono finite nelle sue tasche: è chiaro. E, se il 
proverbio   latino   è   giusto,   la   professoressa   avrà   delle 
grane dal fratello.

— Lasci i proverbi latini, cavaliere, e mi permetta di 
ricondurla ai fatti. Le concedo il padre, sebbene al no-
stro giudizio non si presentino che delle risultanti: per 
arrivarci chi sa quale via Crucis! Ma lei ammetterà che 
se il padre ha continuato nella sua non troppo esemplare 
vita, non ha cercato di troncarla, come il figlio...

— Un debole!
— I deboli si lasciano, invece, come il padre, portare 
alla deriva: è pernicioso un debole, come i rottami che 
impediscono il nuoto ai forti.

—   Mio   caro   Arrighi,   riconosco   volontieri   che   da 

214

qualche giorno è d’una eloquenza da mettermi in brec-
cia...

Il giovane fugacemente arrossí.
— È meglio dunque non discutere. D’altra parte ec-

coci arrivati.

Attraverso la porta giungeva la voce della contessa 

Mariella.

— Neh! Purecenella, tu che si? Nu’ capo e’ paranza?
— Questa vecchia dama è una gioia della creazione – 
mormorò il Bonichi. – Ci sono delle persone che ricon-
ciliano con la vita.

La cameriera introdusse i due immediatamente. Don-

na Mariella era sola.

— Neh! cavaliere dillicato, stavo per farle chiedere se 
aveva la gentilezza di passare da me, che sono vecchia...
— Contessa, è sempre un dovere per me, e aggiungo, 

un grato dovere.

—  Vuie site nu’ simpatecone... se vi levaste i baffi... 

davvero compito!

— Come potrei senza baffi tenere testa ai delinquen-

ti? Sono i miei capegli di Sansone.

—   Neh!  attiento  coi   capegli   di   Sansone   ai   brutti 

scherzi! Ma accomodatevi e vuie pure giovino’...

Sedettero.
— Ecco qua, cavaliere  dillicato: ho da chiedere un 

consiglio.

— Ai suoi ordini, contessa.
— Non le pare che adesso, trovati i gioielli, si possa 

mettere in tacere tutte cose?

215

— Cioè, prego...?
—   Chi   ha   patito   il   furto?   Io,   Mariella.   Ebbene,   io 
Mariella dico: sono soddisfatta, mettiamoci una pietra 
sopra, non se ne parli piú, tanti saluti a casa e baci a Ste-
fanino. Vi va?

— Non è a me che deve andare, contessa, è alla leg-

ge.

— Ma... scusate.., scusi, la legge non è fatta per pro-

teggere noi?

— Naturalmente, contessa.
— E allora, quando io vi dico che sono protetta abba-

stanza...

— Non basta, contessa, il reato è d’azione pubblica.
— Ma una volta, certa amica mia che il marito aveva 
fatto   sorprendere   e   mettere   dentro,   quando   lo   stesso 
marito si dichiarò contento, fu scarcerata...

— Perfettamente. Reato d’azione privata, remissione 

di parte.

— Ma il furtariello è minore reato mi pare...
— Al contrario. La legge difende piú le cose, o la 
proprietà, che le persone o i proprietari. Le persone pas-
sano e le cose restano e la società si basa sulla proprietà 
non sui proprietari. Per i delitti contro le persone può 
anche chiudere un occhio, ma se sono contro le cose, li 
apre tutti e due e avoca a sé la difesa della proprietà.

— Sicché il furto è peggiore d’un colpo di curtiello?
— Quasi sempre... per la società. Ecco perché, con-
tessa, anche se lei rinuncia a perseguire il ladro dei suoi 
gioielli,   io   debbo   continuare.   E   del   resto   c’è   sempre 

216

l’affare dell’anello...
— Quel poveretto!
— Il signor Arrighi qui presente può testimoniare che 
io stesso esito a proclamarlo o indiziarlo colpevole. Ma 
la legge è legge.

— E vi pare ben fatta la vostra legge?
— Tutti i filosofi del mondo si sono fatti la stessa do-

manda e la legge resta cosí.

— O allora, a che servono i filosofi?
— Il mondo intero se lo domanda, contessa.
— To, Purecenella, prendi uno zuccarino alla barba...
— Dei filosofi – intervenne il Bonichi.
Donna Mariella alzò il volto ridente.
— Siete un simpaticone, cavaliere dillicato.
— Bontà sua, contessa. Potrei fare una domanda alla 

signorina Séllero?

— Ancora dispiaceri a quella povera figliuola?
— Semplici domande anagrafiche, contessa.
— Ana...
Scoppiò,   entrando   dalla   finestra,   il   frastuono   di   un 

jazz furibondo nel salone sottostante.

— Gesú! E a questo cataclisma non ci fa niente la 

legge?

— Ballo di beneficenza, contessa.
— Sono venute anche da me le dame patronesse, per-
ché facessi parte del comitato. Ho dato una somma e ho 
detto: “Fate lo stesso anche voi, e ci risparmieremo una 
noia a vicenda”. Ma quelle sono patronesse col denaro 
degli altri...

217

— Che importa, contessa, speculare sulle debolezze 

morali, se è per far del bene?

— Neh, cavaliere dillicato, anche il Passatore la pen-

sava cosí!

Entrò Piera un po’ inquieta.
— Niente paura, bella mia, il cavaliere vuole delle in-

formazioni... dica lei, cavaliere dillicato.

— Anagrafiche, signorina.
Piera gli rispose tranquilla. Non aveva conosciuto la 
madre che dalle parole paterne, e quindi l’adorava. Ne 
possedeva un ritratto donatole dal padre. Chiese:

— Ha importanza tutto ciò?
Ma il Bonichi rispose ringraziandola e se ne uscí con 

l’Arrighi.

VI

Nel salone del «Plaza» ballavano alcuni dei personag-
gi di questa veridica istoria, vecchi e nuovi. Anzitutto il 
diplomatico Virgilio Morandi, che appariva tuttavia pen-
sieroso. Non lo era invece, perché natura lo vietava, il 
colonnello Renzi, non lo poteva essere per conformazio-
ne di cervello, colui che portava il pesante nome di Ot-
tone (Luigi). Anzi quest’ultimo era lieto ed acceso. Bal-
lava con la bella americana Mary Ambrose della «Pen-
sione Nereide» e gliela invidiavano il Renzi colonnello 
ed il Celli capitano: ambedue pensavano che per le vie 

218

del cielo non si trovavano come in terra di tali prospero-
se figliuole che sapessero di buono. La bella nipote del-
lo zio Sam stretta nelle braccia di Ottone (senza doppio 
senso) non s’accorgeva nemmeno del ballerino che su-
dava doppiamente. Volgeva il viso come un ago di bus-
sola ove la calamita chiamava, e la calamita era Billy 
Patterson che si sbrigliava con certe piccole falene, di 
quelle che le dame austere amano ospitare nelle feste di 
beneficienza perché fanno spendere ai cavalieri.

Da   un   arco,   fra   le   colonne,  Archibaldo   Riccoboni 
guardava   la   modesta   gazzarra   sopra   pensieri.   Nel   di-
scendere con l’Arrighi, posando la mano sul leone della 
scalea   che   ricorda   uno   di   quelli   che   stanno   nell’atrio 
dell’Università genovese, il Bonichi sporgendosi lo vide 
e lo raggiunse col compagno.

— Avrei bisogno di parlarle, – susurrò.
L’interpellato accondiscese. S’avviarono verso il bar 

deserto, sedettero in fondo.

— Lei è un uomo di mondo, – cominciò Ascanio, – o 
almeno ha lungamente vissuto in quel mondo che io non 
conosco   affatto.  Vuol   dirmi   quale   giudizio   si   dà   o   in 
quale conto sono tenuti i maestri di ballo?

— Cavaliere, – gli rispose il Riccoboni, – chiede que-

sto a un maestro di scherma o a un intendente?

— Scusi...
— Mi spiego: quasi tutti i maestri di scherma sono 
sottufficiali, ma ce ne sono alcuni con gradi: ci possono 
essere anche dei maestri di ballo con gradi. Non parlo di 
titoli: ho conosciuto una Altezza Serenissima vice briga-

219

diere delle guardie di finanza. Parlo di gradi acquistati, 
non ereditati.

— E il conte Montagni, secondo lei quale grado ha?
Il Riccoboni restò in silenzio qualche momento, poi 
mostrando   una   persona   che   s’era   affacciata   alla   porta 
del bar, mormorò:

— Eccole chi può saperlo!
Virgilio Morandi si mostrò meravigliato d’incontrare 
il Bonichi. Non conosceva l’Arrighi, ma dall’abito mo-
desto lo qualificò per un funzionario. S’avvicinò curio-
so:

— È qui, cavaliere? Sempre per il famoso affare?
— Sempre, dottor Morandi. Vuole accomodarsi?
— Volontieri.
Salutò il Riccoboni: seguirono frettolose presentazio-

ni. Pareva di buon umore il diplomatico.

— Strana quella ragazza... l’han veduta? quella che 
ballava con Ottone detto il «pancione». Un’americana 
che porta in Europa il fidanzato per istruirlo. Niente di 
piú regolare, laggiú, a quanto sembra. Qui però, capperi! 
Piú americana di cosí si muore.

— La conosco – rispose il Bonichi. – Abita alla «Pen-

sione Nereide» con questo signore.

Indicò l’Arrighi.
— Lo so: c’è anche il capitano Celli.
— Precisamente. E il conte Montagni.
Il Morandi alzò il viso di scatto.
— È ancora qui Dino Montagni?
— Per forza.

220

— Come: per forza?
— Una disgrazia... volontaria. È ferito.
— Grave? – esclamò l’altro.
E apparve turbato.
— L’ha scampata... se non avvengono complicazioni.
— Mi racconti! Siamo amici con quel poveretto.
— Ne so quanto lei... o almeno, so qualche cosa di 

piú... che la interesserà.

— E cioè?
— Sono stati trovati in suo possesso la scarpetta rossa 

e l’anello di smeraldo.

Il Morandi spalancò gli occhi dallo stupore.
— Che mi dice? E come? e come?
Ascanio raccontò la scoperta fatta.
— Aveva in dito un anello vero? – esclamò il diplo-

matico. – Ma io gliene ho sempre veduto uno falso.

— Ah! e quando, l’ultima volta... ha veduto l’anello 

falso?

— Sempre. Sa... dopo la prima volta non lo esamina-

vo piú... ma l’ha sempre avuto.

— Loro pranzavano insieme... alla stessa tavola?
— Spesso. Qualche volta io pranzavo prima, specie 
quando c’era spettacolo alla Scala, e Dino era ancora di 
servizio.

— Sicché l’ultima sera... quella che precedette il furto 

non pranzarono insieme?

— No: c’era la  Marta. Bisognava uscir dall’albergo 
alle 20 e trenta e Dino ballava ancora. Lo salutai uscen-
do e prendemmo appuntamento pel domani. Ma poi sep-

221

pi ch’era partito col rapido. Però... aspetti. Già. Ricordo 
che andammo insieme al lavabo: lo vidi togliersi l’anel-
lo per rinfrescarsi le mani.

— Non osservò che fosse diverso dal solito?
—   Non   ci   badai.   Ma   non   mi   colpí.   Diamine!   uno 
smeraldo vero di quel valore mi avrebbe colpito! Me ne 
intendo un po’.

— Non lo colpí perché era ancora il falso. Il furto fu 

commesso nella notte.

Gravò un silenzio imbarazzante. Il Morandi s’alzò.
— Torno di là – disse. – Buona sera, signori. A propo-

sito, cavaliere, è possibile visitare il povero Montagni?

—   Non   ancora.   L’avviserò   io...   sono   alloggiato   in 

questo albergo.

— Ah! Grazie!
E se ne andò lentamente.
I tre rimasero muti per lungo tempo.

VII

Quando   il   Riccoboni   si   fu   alzato   per   risalire 
nell’appartamento della contessa, il Bonichi prese sotto 
braccio il giovane compagno e s’avviò fuori dell’alber-
go.

— Ritorna alla pensione? L’accompagno.
Ma, invece di voltare a sinistra e prendere la via To-
macelli, si diresse in senso opposto. Discesero il Corso 

222

Umberto. Poco frequentato, ma impossibile parlare. E 
non parlarono. A un certo punto, seguendo il dirizzone 
di Ascanio, Gino lo seguí in via Canova, deserta. Ma 
non aprirono bocca. Attraversarono via Ripetta brulican-
te, s’avviarono ad un arco verso il lungo Tevere. Era una 
costruzione semicircolare che mascherava una breve sa-
lita.   Qualche   monello   vi   ruzzava   nel   chiaro   tramonto 
primaverile.

— Scenario per un fattaccio, – osservò il vice-questo-

re. – Non le pare?

Gino Arrighi annuí distrattamente. Sapeva per prova 
che il Bonichi nulla faceva senza una ragione, quando si 
trovava sulla pista di caccia. E infatti, quando raggiun-
sero la cornice lastricata del Lungo Tevere, soli, col tor-
vo fiume per compagno, qualche guizzante canotto ed 
un areoplano che rombava sull’Augusteo, si fermò ad 
un tratto e puntando l’indice verso il compagno gli do-
mandò:

— S’offende se le faccio una domanda, ora che siamo 

veramente soli?

Gino sentí stringersi il cuore. Ma rispose con voce 

quasi ferma:

— Lei sa, cavaliere, che non potrei offendermi di nul-

la che mi venisse da lei.

— Questo non c’entra.
— Permetta. È inutile ripeterle che ho piena fiducia in 

lei, che le sono affezionato e riconoscente.

— Adesso mi confonde. Permetta lei che parli io. Se 
ho fatto qualche cosa in passato, da giustificare, se non 

223

la gratitudine, l’affetto, mi creda, il merito è suo. Ho do-
vuto lottare, io, con superiori asini e presuntuosi, capaci 
di mandarmi a monte per una boria malintesa, un lavoro 
paziente e preciso. Ma ho anche avuto un Capo che mi 
ha compreso ed ha creduto in me. Non faccio che rende-
re quello che ho avuto, rendere in parte, in piccola parte. 
Ebbene, un giorno, questo Capo, senza preamboli, cal-
mo e sereno mi chiese a proposito d’un affare che vede-
vamo in diverso modo: “Bonichi, amico mio, è con me, 
lei, o contro di me?” Io non m’offesi...
Gino Arrighi si fermò e alzò il viso.
— Cavaliere, mi faccia pure la stessa domanda: non 

m’offenderò.

Ascanio Bonichi non rispose, ma abbassò gli occhi:
— Ebbene? – chiese l’altro.
— Ebbene... mi risponda.
— Volentieri. Ma prima, scusi, finisca la sua confi-
denza rimasta a metà, se le par che lo meriti. Chi aveva 
ragione fra il suo Capo e lei?

Il Bonichi rise leggermente:
— Bravo! Toccato. Ma risponda lo stesso. Dopo un 

attimo d’esitazione l’Arrighi rispose:

— Mi ha insegnato lei, maestro mio, non soltanto le 
furberie del mestiere, ma, con l’esempio, ad aver co-
scienza.

— Naturale. È la migliore furberia.
— Dunque può parlare senza timor d’offendermi.
— Ecco qua. Nell’affare che abbiamo per le mani, 
oggi,   lei   è   d’un’opinione   diversa   dalla   mia.   Zitto   là! 

224

Forse, con piú convinzione di me sta costruendo tutto un 
sistema...

— Non ancora. Purtroppo mi manca la leva.
— Ma è convinto.
— Neanche questo: lo sarò presto però.
— Allora possiamo ancora intenderci.
— Non domando di meglio.
— Anch’io. Non è convinto e non lo sono, ma ho dei 

doveri che lei non ha.

— E cioè?
— Dei doveri ufficiali: non devo trascurare gli indizi. 
Taccia! So quello che vuol dire, ma fino ad oggi non s’è 
trovato di meglio degli indizi per iniziare una ricerca. 
Chi non si muove non arriva e non si può restare in eter-
no nel dubbio e nell’esame delle varie strade. In questo 
caso particolare, debbo scartare indizi su indizi: non me 
ne restano che due, l’uno dei due cosí leggero che mi-
naccia di spezzarsi fra le dita: la complicità della signo-
rina Séllero. E l’altro invece ad ogni momento si rasso-
da: la colpabilità del conte Montagni. Ha udito il dottor 
Morandi: l’antivigilia del furto, la sera stessa con quasi 
certezza, al dito del maestrino c’era l’anello falso. Come 
va che noi abbiamo trovato il vero?

L’Arrighi non replicò. L’altro continuava:
— Voglio ammettere che la scarpetta rossa nel baule 
sia da catalogarsi fra le prove troppo facili. Da sola, for-
se, ma non piú in relazione all’anello. Ho ragione?

— Ha ragione.
— Alla buon’ora. Non è dunque mio dovere, di me 

225

che ho veste ufficiale, ricostruire sugli indizi il fatto? 
C’è un giovane senza arte né parte, che fa il maestro di 
ballo, professione equivoca, per i troppi esemplari con i 
quali abbiamo avuto a che fare. È squattrinato ed è ba-
cato da parte di padre, quel tomo di cui abbiamo prove 
inconfutabili. S’innamora d’una ragazza. Con quale sco-
po? A giudicare dai risultati gli scopi sono poco puliti. È 
nell’intimità della contessa di Sant’Agata, quale commi-
litone del figlio: è al corrente dell’esistenza d’una vali-
gia di gioielli d’un valore ingente: prepara le sue reti 
abilmente,   dispone   in   modo   aperto   la   partenza,   poi, 
l’ultima notte fa il suo colpo. E qui ci sono due possibi-
lità; o la signorina Séllero è complice, e allora il colpo 
fu fatto durante lo spettacolo alla Scala, o non lo è, e av-
venne dopo, fra il tocco e le due e cinquanta. Lui si in-
troduce nell’appartamento. Sa che tutti dormono profon-
damente e, d’altra parte, non è certo al suo primo colpet-
to. Asporta i gioielli e riesce da dove è entrato e cioè 
dalla stanza dopo quella della Contessa. Ma una paura 
lo prende: se s’accorgessero del furto prima della par-
tenza? Meglio nascondere le gioie in un luogo sicuro e 
quale lo è più d’un baule che non si apre mai? A Roma 
rifarà lo stesso colpo e ricupererà... Lei mi guarda con 
aria di compassione. Giusto. Nemmeno io credo a un tal 
cumulo di incongruenze. Ci vuole un bel fegato a com-
pier quello che ho narrato. Bisogna cercar due chiavi, 
quella della valigia e quella del baule, addosso a due 
persone, e si rischia due ore d’agonia per rimettere i gio-
ielli in possesso, per quanto clandestino, della derubata 

226

con la bella prospettiva d’eguale agonia a Roma. E si 
tiene un anello: tanto valeva tenerli tutti. E si getta una 
scarpetta nell’ascensore e se ne cela un’altra nel proprio 
baule! E perché, aperta la valigia, non rubare anche una 
collana di perle, che si mostrava e s’offriva, spudorata-
mente nuda?

Gino Arrighi fece un gesto di comica acquiescenza 

che il Bonichi accolse per quel che voleva significare.

— Sono un idiota? un poliziotto da giornaletto dei 
piccoli? D’accordo. Ma siccome non credo né ai fanta-
smi né ai folletti e il furto è avvenuto, permetta che me 
la prenda con i maggiormente indiziati. La refurtiva è 
individuata? Sí. Ho nelle mani chi la possiede? Sí. E io 
l’arresto.

— Ma...
— Ed io l’arresto. Non voglio ma... né se... Dal fatto 

probabile uscirà il fatto vero.

— Mi ha promesso... però di non farlo finché il Mon-

tagni non sia in grado di muoversi.

— Ho promesso... sí... ma posso arrestare e lasciar 

l’arrestato nel suo letto in mani sicure.

Gli posò una mano sulla spalla con tal forza da farlo 

piegare.

— Lei che parla di coscienza... vediamo se è con me 

o contro di me... Accetterebbe l’arrestato in consegna?

Senza esitare l’Arrighi rispose:
— Sí.
— Ed io glielo consegno.

227

VIII

Mancava   molta   gente   quella   sera   alla   tavola   della 
pensione. Anzitutto i fidanzati americani che dovevano 
essersi dati alla pazza gioia con i bei signori del «Pla-
za», poi il capitano aviatore, i due Montagni, il dottor 
Sandroni, il tedesco e l’inglese che s’erano permessi una 
diversa   pazza   gioia,   quella   d’una   passeggiata   archeo-
logica.

Ridotti   al   minimo   i   rimanenti.   Dispersi.  Avrebbero 
potuto giocare ai quattro cantoni se... non fossero stati in 
tre:  Frau  Dorotea,  miss  Collins   e   Gino.   Il   quale, 
nell’entrare, s’accorse che la vecchia pudibonda inglese 
parea morsa dalla tarantola. Si sfogava con la tedesca: 
per l’occorrenza Sprea e Tamigi se l’intendevano e il Te-
vere, personificato dalla sora Settimia, s’era stretto in 
un’alleanza coi due barbari fiumi. Fiume davvero  miss 
Collins. Neanche la padrona della pensione poteva col-
locare una parola. Il Tamigi fluiva inesorabile; e, caso 
strano, lo scontroso e sospettoso Tevere se ne stava mo-
gio mogio, con un piatto di spaghetti alle vongole fra le 
mani. All’entrata di Gino la piena si rallentò, ma per po-
co: Albione cercava un nuovo alleato. Fu per questo che 
la sora Settimia riuscí a collocare una parola:

— Qui il sor Gino Arrighi è al corrente! – disse of-

frendo il piatto al nuovo venuto.

Gli   spaghetti   alle   vongole   amano   il   raccoglimento: 

ma il giovane fece buon viso all’interpellanza.

— Che c’è sora Settimia?

228

C’era di che! Lo spiegò miss Collins e ci volle tutta la 
buona volontà dell’uditore per capirla. Fortunatamente a 
un terzo del discorso, dopo un esordio punteggiato di 
variopinte interiezioni, saltò in ballo il protagonista: lo 
spettro!  Miss  Collins non credeva agli spettri, non era 
superstiziosa: gli Inglesi non lo sono; ma credeva alla 
Dama Bianca, e di dame bianche il Regno Unito non 
manca, dalla Scozia alla Cornovaglia. Che nella pensio-
ne fosse morta una lady per opera di briganti? La sora 
Settimia protestò: di briganti, a Roma, dal tempo di pa-
pa Gregorio non ce n’era nemmeno l’ombra e la casa 
della pensione era stata fabbricata come palazzina nel 
1895, quando usavano i biglietti da una e due lire e sotto 
il felice regno d’Umberto e gli stranieri pagavano in oro 
senza curarsi del cambio. L’allusione non fu compresa, 
si fecero sorde orecchie, ma l’inglese insistette e  Frau 
Dorotea, che in fatto di dame bianche ne aveva letto a 
bizzeffe nella propria letteratura, annuiva senza neanche 
una nuvola che passasse in quel suo viso inespressivo. 
Conclusione:   proteste   moderate   ed   aggressive   della 
Frau  e della  miss  e segno di croce della sora Settimia. 
Furono d’accordo nella precauzione di chiudersi entro le 
rispettive   stanze   e   non   uscirne   che   nelle   braccia   dei 
pompieri. Qui prese la parola Gino Arrighi. Si guardò 
anzitutto dal parlare della mezza visione della sera pri-
ma. Poteva essersi sbagliato: in certe cose – gli spiriti 
per esempio – bisogna seguir l’esempio di San Tomma-
so. Ma ripeté la promessa fatta alla sora Settimia: avreb-
be vegliato per tutti e scoperto l’arcano: dormissero in 

229

pace fra i proverbiali cuscini.

La sora Settimia e  Frau  Dorotea ringraziarono calo-
rosamente: miss Collins grugní qualche cosa che poteva 
anche passare per espressione di fiducia; e il giovane se 
ne uscí dopo aver raccomandato il segreto, che fu pro-
messo.

— Sarà un bel caso chiudere la bocca ad Annarella – 

finí la sora Settimia – ma ce proverò.

Via Crescenzio in quella prima ora della notte prima-
verile, pareva convegno di gente gaia, specie nell’alto, 
verso   la   piazza   Risorgimento:   mondo   piccino,   mondo 
femminile e cani in libertà. C’era un capanno fasciato di 
cretonne sfacciata, e Pulcinella vi fischiava a trombetta, 
cantava   arrocchito   e   distribuiva   legnate   da   orbi,   con 
grande gioia degli spettatori. Piú in là, un giovinastro 
dal ciuffo teneva lotteria di cioccolatta con le tignole. I 
tranvai stridevano, i taxi rombavano, qualche auto nera 
della Sacra Città Vaticana passava dolcemente, cullando 
prelati dai cordoni verdi oro e paonazzi. E sulla città 
leonina un corno di luna osava – e i poeti la chiamano 
paolotta – sfacciatamente ostentare l’insegna della mi-
scredenza mussulmana. Gino Arrighi assorto s’aggirava 
in quel popoloso deserto, in preda ai propri pensieri che 
non erano quelli degli spiriti della «Pensione Nereide». 
Aveva promesso troppo facilmente al Bonichi? E crede-
va di poter mantenere la promessa? Sí, a costo di qua-
lunque dolore, avrebbe mantenuto. E pur nella perples-
sità del momento non poteva che sentire ammirazione 

230

per il sor Ascanio. Quale miglior custode per il presunto 
colpevole? Presunto! Era poi davvero presunto? Come 
spiegare – se pur poteva essere spiegabile, il vero anel-
lo,   contro   le   dichiarazioni   del   Morandi   –   la   scarpetta 
rossa?  A  meno   che   non   fosse   un   ricordo,   un   pegno 
d’amore? Ma Piera Séllero, carattere forte, avrebbe la-
sciato   sussistere   un’accusa   cosí   grave,   se   la   scarpetta 
fosse un suo dono? E l’anello? Se in quella tragica notte 
del Grappa, quando il giovane Sant’Agata gli morí fra le 
braccia, fosse avvenuto uno scambio d’anelli? Impossi-
bile: tutte le spoglie del morto eran tornate alla famiglia: 
i gioielli erano stati stimati: dunque erano veri e fra essi, 
il maggiore, l’anello, non poteva essere falso. Chi non 
se ne sarebbe accorto? Dunque il Morandi aveva ragio-
ne, i due pezzi incriminati erano venuti in possesso del 
Montagni nella notte del furto all’«Hôtel Cosmopolis». 
Possibile che qualcuno avesse giocato quel tiro al Mon-
tagni? Ma chi? Ascanio Bonichi aveva studiato quella 
probabilità, pensando al Morandi, per gelosia di Piera, 
ed al segretario Berrolini per sviare i sospetti. Ma il Ber-
rolini, proprio quella notte poté dimostrare d’aver  de-
couché ed il Morandi, dopo la Scala, s’era lasciato con-
durre al Circolo, ove aveva giocato fino all’alba.

Piú Gino Arrighi si rovellava, piú l’enigma restava 
impenetrabile. Non c’era che una via d’uscita: la colpa 
del maestrino. E invece sentiva d’esser sicuro da quel 
lato, e la sua sicurezza era rafforzata dal dubbio del Bo-
nichi, da quella paura del troppo facile, che distingue i 
veri segugi.

231

Però, alla fin fine, appena il Montagni fosse entrato in 
convalescenza, il Bonichi avrebbe proceduto realmente 
all’arresto: garantito come la virtú di Cornelia! Bisogna-
va   che   Gino   se   l’aspettasse.   E   quindi   bisognava   che 
agisse   prima,   anzi   che   trovasse.  Trovare   che   cosa?   Il 
colpevole. Perché il furto avvenne, il ladro ci fu. Con si-
mile conclusione, con un tal nodo gordiano dinanzi, ma 
senza poter far uso della spada d’Alessandro, il giovane 
tornò passo passo alla pensione. Sentí d’aver perduto la 
sua bella tranquillità: ebbe paura della notte insonne.

Quando fu solo nella sua stanza che la luce della stra-
da rendeva quasi estranea, sentí che non avrebbe potuto 
resistere. E si guardò intorno disperato, quando squillò il 
telefono.

— È lei, signor Arrighi?
Sobbalzò. Dio! la voce di Nora. E rispose, cercando 

la calma:

— Sono io, signorina. Comanda!
— Senta, Arrighi... la contessa consente ad affidarle 
tutta questa brutta faccenda... vuol che se ne occupi lei... 
vuol parlarle.... domani se può...

— Se posso? A che ora?
— Verso le...
Certamente  chiedeva  conferma  a  qualcuno;   la  voce 

s’allontanò: e poi rivenne: – ...verso le quindici. Può?

— Certamente. Ci sarà lei pure?
La voce, lontana, parve tremare:
— Sí...

232

IX

La   notte   passò   tranquilla.  Verso   le   tre   l’Arrighi   fu 
svegliato da una gazzarra. Percepí la voce degli ameri-
cani, del capitano Celli, altre e risa e saluti. Il portone si 
rinchiuse, delle macchine partirono.

— Se incontrassero il fantasma! – pensò.
Discese dal letto e spiò dalle stecche. Vide la siloetta 
robusta di Billy Patterson riuscire furtiva come la notte 
precedente.

— Pagherei mezza lira per sapere dove va! – mormo-

rò.

Ritornò a letto e si riaddormentò.
L’indomani mattina, nell’aprir gli occhi, vide accanto 
al letto il dottor Sandroni, che lo contemplava con aria 
pensierosa.

— Buon giorno al mattino! – gli disse.
— Sei allegro?
— Quasi.
— Felice te.
— Grazie. Ma tu che hai?
—   Chiedi   il   caffè:   parleremo   poi   senza   il   timore 

d’esser disturbati.

Quando Annarella se ne fu andata, il vecchio dottore 

domandò:

— Questa notte ti sei alzato?
— È vero. Quei nottambuli facevano un chiasso! Ti 

ho svegliato?

— Sí. Ma t’eri già addormentato.

233

— Mi dispiace.
— Non a me... perché... Ascolta, – ed abbassò la vo-

ce, – mi parve di sentire un fruscio nel corridoio.

— Ah! Ah!
—   Già!   Sono   uscito   a   tempo   per   vedere   un’ombra 
bianca avvolta da una luce opaca svanire come nebbia al 
sole.

— Facesti il corridoio?
— Tutto. Di corsa. Nemmeno l’ombra: le due porte in 
fondo chiuse, chiusa quella dei tedeschi, socchiusa quel-
la del malato. Nulla. Che Annarella abbia ragione?

— Non vorrai mica parlar di spiriti?
— Alla mia età, caro, non si discute piú di nulla. Ma 
senza parlar di spiriti... Ascolta, ci sono cinque porte nel 
corridoio, oltre la mia e l’entrata. Le tre di miss Collins, 
di miss Ambrose, e dei Newmann, chiuse ermeticamen-
te, la sala da pranzo aperta e vuota. Una sola socchiu-
sa...

— Supponi che il ferito...
—   Non   suppongo,   ragiono,   quantunque   sappia   che 
chi vuol ragionare ha sempre torto. Suppongo. Una so-
luzione ci deve essere!

— Me lo sto dicendo anch’io... non per lo spirito di 

Annarella, no... per tutt’altro.

— Va bene. Ma intanto spieghiamo questo che ci sta 

sottomano. Vuoi che si risolva il problema questa notte?

— D’accordo. Ma non ne dire nulla... come nulla ho 

detto io...

— L’hai visto anche tu?

234

— L’altra sera.
— Dunque non travedo. Video, ergo sum.
— Devi aver ragione. Ma guai se il burlone – se è 
burlone – sospetta. Facciamo finta di nulla e a questa 
notte la soluzione.
— Qua la mano.
Quel   giorno   a   colazione,   la   tavolata   –   meno   i   due 
Montagni – era al completo. Ma regnava una certa aria 
di musoneria che gelava. I due fidanzati erano evidente-
mente in lite: Mary aveva inaugurato una grinta dura da 
spaventare, e Billy, seccato, non alzava il muso dal piat-
to. Anche il capitano Celli pareva nelle stesse condizio-
ni. Sopra pensiero  Frau  Dorotea ed elettrica  miss  Col-
lins, dinanzi alla quale passavano e ripassavano le do-
mande e le risposte del dottore tedesco e del professore 
inglese, entusiasti della passeggiata archeologica serale. 
Senza attendere il caffè, le signore si ritirarono, e Billy 
profittò dell’assenza di Mary per chiedere un’altra fo-
glietta che sciroppò deliziosamente, dichiarando che il 
caffè lo avrebbe preso a New-York, ove il Frascati non 
entrava.

Gino e l’aviatore s’accompagnarono lungo il corrido-

io.

— Nubi sui fidanzati! – osservò ridendo l’Arrighi.
— È lei che ha torto – rispose il Celli. – Porta il fi-
danzato in Europa e lo vuol trattare come uno scolaretto. 
Lei balla, civetta, flirta, e in che modo! Ma il povero 
Patterson deve stare alla catena per timore di guastare la 
razza. Doveva prendersi un vecchio rammollito, e inve-

235

ce si cerca un uomo giovane, che ha voglia di divertirsi 
e denaro per cavarsela. La posso anche compatire, ma 
mi fa ridere.

— Sicché è gelosa?
— E come! Finge, ma guai a richiamarla su quel ter-
reno. Soffre. È innamorata. Pare che si soffra ad essere 
innamorati!

— Ogni gioia confina col proprio dolore, ha detto un 
saggio: quasi quasi è meglio avere il dolore per confinar 
con la gioia.

— Sarà, ma ne lascio a lei l’esperienza. Peccato! Se 
volesse   vendicarsi   non   avrebbe   che   da   scegliere.   Ma 
non sceglie. E va bene! Quel che ha da avvenire avver-
rà! Buona giornata!

E se ne andò con quell’aria di goder di tutto, che era 
prerogativa dei marinai, ed oggi anche degli aviatori, di 
quelli, cioè, che vivono pericolosamente. Gino Arrighi 
aspettò   che   s’allontanasse   ed   uscí   a   sua   volta.  Aveva 
tempo: s’avviò a passo a passo. La contessa lo ricevette 
subito: era sola: nemmeno Pulcinella.

— Neh! cavaliere...
— Non sono cavaliere, contessa...
— Neh! prufessò, mi dicono che siete nu’ guaglione 

con testa e cuore. Vulite vuie a’ rezza dà paranza?
— Mi ascolti, contessa, la prego, e poi deciderà.
Parlò molto a lungo, molto a lungo e donna Mariella 

ascoltò seria e compunta. E quando tacque, esclamò:

—  Neh! prufessò, ma vuie siete davvero nu capo e  

paranza!

236

X

Uscito dal «Plaza», Gino Arrighi s’avviò, per obbedi-
re ad un segreto istinto, verso Piazza del Popolo. E ben 
n’ebbe, ché, fatti pochi passi, incontrò Nora.

— L’aspettavo, – disse la fanciulla semplicemente.
S’avviarono insieme, senza piú parlare, e il giovane 
piegò poi, risoluto, verso via Canova. Meritava il ricor-
so storico la responsabilità che s’era addossata la sera 
prima.

Quando furono sul Lungo Tevere, il sole sfolgorava 
ancora dalla sella di Monte Mario, ma non dava noia. Il 
fiume brulicava di canotti: un indolente barcone trainato 
da un pretenzioso rimorchiatore manovrava per imboc-
car l’arcata.

— Ha parlato con donna Mariella?
— Sí: è la miglior donna del mondo.
Ma non aggiunse altro, né la fanciulla chiese. Mor-

morò soltanto:

— Abbiamo tanta fiducia in lei!
— Abbiamo...?
— Sí, tutti, io per la prima. Ma tutti. Sa chi è stato a 

consigliar la contessa di rivolgersi a lei?

— Il professor Serventi.
— Appunto. Come ha fatto a indovinarlo?
L’interrogato sorrise. In qual modo, con quali espres-
sioni dire alla giovane donna d’uno sguardo che il vec-
chio sereno lasciò errare da lui a lei, quando aveva par-
lato,   commosso,   pochi   giorni   prima,   della   fiducia 

237

nell’innocenza del presunto colpevole? Nora continuò: 
peritosa, tremula voce; ma continuò:

— E lei ha accettato?
— Sí, ho accettato!
— Ah! grazie! grazie!
Le piccole mani parevano di ferro, ma non per questo 

meno dolci. Susurrò:

— Temevo... che non fosse libero... per il signor Bo-

nichi.

— Infatti, signorina, sono legato al cavaliere Bonichi, 
ma non può questa mia dipendenza vietarmi di cercare 
la verità.

— La verità?
—   Signorina,   è   la   verità   che   bisogna   cercare.   Non 
sarei degno... della fiducia... di tutti se nascondessi un 
oscuro proponimento di complicità. Io per il primo sono 
certo dell’innocenza di suo fratello.

Strano: piú si ama piú si teme: si può assolvere, ma si 
teme. Nora avrebbe dato la vita pel fratello, ma temeva. 
Che cosa? Un che di confuso in cui non era estraneo un 
buio senso di colpevolezza. Ma le parole di Gino furono 
balsamo a fuoco.
— È buono lei!
— Non so. Ma ciò che mi riconoscono è l’odorato 
speciale della mia professione. Il  segugio non ha che 
l’odorato: noi lo portiamo nel cervello e raramente si 
svia. Vedremo se i fatti mi daranno ragione. Ciò che oc-
corre, però, è l’obbedienza passiva. Non chiedere spie-
gazioni. A spiegare ciò che spesso è ancora embrionale, 

238

non formulato, si distruggono sementi rare. Non si può 
fare   e   render   conto   contemporaneamente.   La   fatica   è 
centuplicata. Se lei ha fiducia in me, come la contessa...

— Ne ho tanta! Le obbedirò ciecamente.
— Benissimo. Per cominciare, ecco, prenda la circo-
lare e se ne vada a casa. Le darò notizie di suo fratello, 
ma lei non verrà piú alla pensione, se non chiamata da 
me. Ci posso contare?

— Sí.
Risoluta risposta, risoluta stretta di mano. Ma gli oc-
chi non si staccarono, lei sul carrozzone, lui fermo: non 
si staccarono nemmeno quando non si videro piú. Gino 
Arrighi   s’avviò   lentamente   alla   pensione   guidato   dal 
buono, dolce, ma fermo sguardo di lei. Vi giunse che il 
pranzo era già finito, i commensali si sbandavano. C’era 
dinanzi al portone la ricca automobile del florido Otto-
ne: vi si imbarcarono i due americani.

Su, nella sala da pranzo, restavano tedesco ed inglese 
in conversari archeologici, punteggiati dalla foglietta. Il 
dottor Sandroni s’era dato alla latitanza, ma rimaneva il 
capitano Celli, seccatissimo perché l’avevano seminato. 
Si attaccò all’Arrighi, presenziò al pranzo, poi uscirono. 
La   notte   era   bella,   cosí   che   troppa   gente   ingombrava 
strade e piazze dei Prati. Di comune tacito accordo en-
trarono in un cinematografo.

Quando ne uscirono, la mezzanotte non s’aspettava 
piú. S’avviarono lentamente alla pensione. Dallo svolto 
videro una pesante automobile sostare  e ripartire. Ma 
due figure di sesso diverso rimasero sulla porta in una 

239

discussione piena di gesti.

— To’! i fidanzati si mordono! – esclamò l’aviatore.
Forse erano stati veduti: le due figure entrarono e il 

portone si rinchiuse.

— Apra piano – susurrò l’Arrighi quando vi giunsero 

– e lasci pure accostato: chiuderemo poi.

Aprí lui, senza nemmeno frusciare, la porta del piane-

rottolo:

— Venga! Ho un’idea! Farà da testimone.
Invece d’entrar nella camera del Sandroni, seguirono 
il   corridoio.   Soldato,   il   Celli   non   fiatava.   Gino   trovò 
socchiusa la stanza da pranzo e vi spinse l’amico. Ma 
sobbalzò ad una mano, e stava per rispondere in offensi-
va, quando una voce nota susurrò:
— Breco, fate silenzio, breco!
Si faceva anche strada fra le stecche della persiana, 
per isbieco, la luce d’una lampada ad arco esteriore. Ri-
conobbe, accanto al tedesco, Edoardo Collins, impene-
trabile, quasi fosse dinanzi ad una urna etrusca.

— Che c’è? – susurrò.
— Breco, silenzio! Cacciamo abbarizione!
La caccia al fantasma! Guarda! Guarda! La sua stessa 
idea! E rimasero immobili e muti. Ma non a lungo. Ecco 
un fruscio leggero quasi impercettibile. Aguzzarono gli 
occhi alla porta rimasta socchiusa: il fruscio si ripeté, 
poi diventò regolare nel senso di passi felpati che scivo-
lavano   sul   pavimento   alla   veneziana   del   corridoio.   E 
nell’interstizio passò qualche cosa di bianco in luce opa-
ca. Senza por tempo in mezzo, scivolando, raggiunsero 

240

la porta, l’aprirono. Ma il non so che di bianco aveva 
già svoltato l’angolo del corridoio:

— Pisogna torrere!
Non ce ne fu il tempo. Una figura bianca, in largo pi-
giama di seta che ne marcava il seno florido, s’avanzava 
lenta, a passi contati, con una lampadina elettrica, dal ri-
flettore velato d’un fazzolettino. Camminava diritta, gli 
occhi   sbarrati,   vitrei,   fissi   innanzi   a   sé.   Riconobbero 
Mary Ambrose.

— Sonnapula! Non vate rumore!
— Aoh! yes!
— Che bel pezzo di figliuola! – susurrò il Celli.
E gli passò proprio davanti, quasi a sfiorarlo, il bel 

pezzo di figliuola.

— Capperi! – confessò poi – con quella grazia di Dio 

neanche un santo...

Il fatto si è che avanzò una mano... e si prese un tal 

scapaccione da ingozzarlo nel berretto.

— Shoking! Shoking! Shoking! – urlava Mary invipe-

rita correndo a rinchiudersi nella sua stanza.

241

PARTE QUINTA

GINO ARRIGHI E LA SUA IDEA

242

I

La mattina dopo mentre i due fidanzati americani fa-
cevano San Michele, e la parte femminile della pensione 
commentava la trovata di Mary, finta sonnambula per 
sorvegliare – invano – quello scavezzacollo di Billy, che 
aveva preso gusto al regime umido; il vecchio tedesco 
venne a cercare Gino Arrighi.

La sora Settimia stava informandosi circa lo scapac-
cione capolavoro che s’era buscato il capitano Celli, con 
quella   speciale   indulgenza   femminile   che   trova   quasi 
simpatico chi manca di rispetto a un’altra donna.

— Aoh! che doveva fare er capitano? È n’omo e di-
nanzi a quella pacioccona! Il burro è sempre burro, sor 
Gino, anche se ha passato l’oceano, che sarebbe il mare 
d’Ostia delli americani.

— Ma perché poi se ne vanno i due fidanzati?
— Perché... perché, dicono, che c’è dell’altra Europa 
oltre Roma. E partono per Vienna. Me lo avevano an-
nunziato giorni fa... e adesso, me capische?, precipitano. 
Ma quel sor Billy, se non ce mette la catena e la muse-
ruola, come a un  burdogghe  non lo tiene nemmeno il 
colonnello degli Svizzeri. E dicheno che laggiú ce han-
no il regime secco. Ammappelo!

— Herr Righi – annunciò il tedesco – ho biaggere di  

tirle che Herr Montagni va pene, molto pene.

243

— Chi sa come sarà contenta la signorina – esclamò 

la sora Settimia: – vado a vedere.

E uscí velocemente.
—   Può   sostenere   un   interrogatorio?   –   domandò 

l’Arrighi.

— Angora poghi ciorni e bodrà alzarsi! Non c’è biú  

berigolo.

Col cuore stretto in una morsa, Gino ringraziò il buon 

Samaritano che sfolgorava.

— Tarne gigatrizza: drionfo nostro uncuento di Cas-
sel: miragoloso uncuento! Fe lo raccomando Herr Ri-
ghi. Fi tarò gampione, biggolo gampione buono cento  
ferite.

— Grazie, Herr Doktor! Telefono subito...
— A matamicella? Pene! Pene! Sarà gontenta!
E se ne andò.
Ma Gino telefonò invece al Bonichi: il dovere innanzi 
tutto. D’altra parte se un primo interrogatorio doveva 
avvenire, con le inevitabili prime contestazioni, meglio 
che   la   sorella   ignorasse.  Ascanio   Bonichi   si   dichiarò 
soddisfatto e fissò un appuntamento per le sedici, ora in 
cui la pensione era quasi sempre deserta e pregò Gino di 
attenderlo per quell’ora. E il giovane, messa in quiete la 
coscienza, pensò che la sorella non doveva ignorare. E 
uscí con l’intenzione di vederla. Come assai giorni pri-
ma era una mattina cheta e luminosa. E poiché cammi-
nava assorto e non osservava la gente, gli pareva che 
tutti fossero tranquilli e che per tutti le cose procedesse-
ro bene... meno che per lui. La stessa gioia di rivedere – 

244

con un pretesto plausibile – Nora, lo rendeva inquieto. E 
come assai giorni prima la piazza del Collegio Romano 
gli parve un luogo poco lieto, quantunque bimbi e gio-
vani la facessero gioconda. Il metropolitano di fazione, 
qualche prete sereno e curioso dinanzi alla vetrina della 
libreria pontificia, il gatto di marmo del palazzo Grazio-
li, l’allegro via vai del Plebiscito, nei passi frettolosi con 
cui li congiungeva, parevano respingerlo piú che attirar-
lo. Vide uscir Nora dal portone, attorniata dagli scolari. 
S’accorse di lui, sbiancò all’improvviso. E per reazione, 
allora, con un sorriso le andò incontro.

—   Non   mi   creda   messo   di   sventura   –   disse.   – 

Tutt’altro!

Il roseo, anzi il rosso le riaffluí sulle guance.
— Buone notizie, allora?
— Suo fratello è in convalescenza.
Gli occhi dolci splendettero e poi si turbarono.
— Comprendo il significato di questa buona notizia. 

Forse era meglio...

— No, signorina. Qualunque resistenza cede contro la 

tortura... ed è tortura quella che lei prova...
Quasi impercettibilmente continuò:
— ...e anch’io!
Il pallore di Nora divenne rossore.
— Ha ragione... è tortura... ed è vergogna...
— Perché?
— Perché... lei non sa tutto.
— Che cosa?
— Perché le confesso questo – mormorò Nora quasi 

245

fra sé – questo che può aggravare mio fratello...

Sbucavano dal Pié di Marmo e non c’era anima viva. 
Gino Arrighi le prese una mano e sentí del fuoco nelle 
vene. Si sprigionava da quel corpo di fanciulla un profu-
mo di zagare che l’inebbriava.

— Nora...
Osò ripetere il nome accarezzandolo.
— Nora... mi dica tutto... abbia fiducia in me... Ne ho 

tanta io!

— Sí... sí... le dirò tutto.
Non ritirò la mano: e quell’onesto allacciamento die-
de forza ad entrambi. Poco aveva da raccontare del re-
sto. Due sere innanzi trovandosi nella stanza del fratello, 
sola, durante il pranzo, mentre lo riprendeva la febbre, 
l’udí mormorare: «L’anello»!

— L’anello?
— Sí.
— Soltanto l’anello? Non parlò della scarpetta?
— No. Ripeté piú e piú volte, smaniando «L’anello, 

l’anello». Ma della scarpetta nemmeno una parola.

Sbucavano in quello scenario da opera settecentesca 

che è piazza di Sant’Ignazio. Il giovane si fermò.

— È preziosa questa sua informazione, signorina. Co-
me poteva non essersi accorto dell’anello infatti? Che 
non era piú il suo, che aveva un valore ingente, che... 
Adesso che ci penso: gli era largo persino: quando li ho 
visti   insieme   il   primo   giorno   a   colazione,   mi   accorsi 
dell’anello perché il castone tendeva a girar sotto il dito. 
Impossibile che abitualmente portasse un anello troppo 

246

largo.

— Lei ha notato questo?
— Subito: sono i difetti degli uomini o delle cose che 

ci colpiscono, invece delle qualità.

Dopo  un  momento,  la  fanciulla  chiese  con  la  voce 

spenta:

— Ed anche con questo che lo ho confessato lei non 

dispera...?

La guardò fissa negli occhi, le strinse ambe le mani:
—   Ora   meno   che   mai.   Riuscirò.   Lo   sento.   Come? 

Non lo so, ma sento che riuscirò. E... per...

Aveva sulle labbra: «per lei». Invece pronunciò:
— Per la verità!
Nora s’avviò dolcemente senza lasciar la mano di lui.
— Venga... qui vicina è la chiesa di Santa Rita...
E curvò il capo: ma lo rialzò risoluta:
— ...la Santa delle cose impossibili!

II

Ascanio Bonichi non si fece aspettare. Scoccavano le 
tre con accompagnamento di carillon all’orologio West-
minster, che Annarella, rinata dopo l’affare del  fanta-
sma, l’introduceva.

— Sor Gino, c’è l’amico suo.
L’amico entrò come una folata di vento.
— Ci siamo dunque? Meno male!

247

— Ci siamo, cavaliere, con juicio!
— Bisogna aver presente – intervenne Remo Sandro-

ni – che è in convalescenza, fresca di ore.
Ascanio approvò, rivolgendosi a Nora.
— Stia tranquilla, signorina: useremo tutte le precau-

zioni, anche nell’interesse comune.

E s’avviarono alla stanza del ferito. Il quale, un po’ 
pallido, non aveva però l’apparenza di gravità; accolse 
con un sorriso Nora e il Sandroni, che l’aveva curato, 
ma con evidente stupore gli altri due. Fu però un attimo: 
lo stupore si mutò in terrore, e lo sguardo spaurito vagò 
dalla sorella, al Sandroni ed al tedesco, ritto vicino alla 
tavola mutata in farmacia. Nora se ne accorse:

— Non temere, Dino, sono amici!
Il Montagni respirò di sollievo e rispose ai cenni di 
saluto. Non c’erano che due sedie, ma bastarono, perché 
a un cenno del Bonichi, il Sandroni, con un pretesto, 
uscí, e con lui il Newmann.

La fanciulla restò in piedi al capezzale.
Invece di cominciare l’interrogatorio, il Bonichi, con 
quella saggia opportunità, ch’era la sua dote piú spicca-
ta, si rivolse all’Arrighi:

— Parli pure, caro amico!
Il viso di Nora sfavillò. Temeva l’entrata in materia 
del funzionario, la temeva per il contraccolpo che ne po-
teva risentire il fratello. Dell’Arrighi invece si sentiva 
sicura. E infatti il giovane cominciò abilmente:

— Si sente bene, adesso? Ce ne ha fatto della paura! 
Bisogna essere cauti quando si puliscono le armi. Io so-

248

no un pensionante, come lei, ed ho la camera qui accan-
to.

Dino Montagni lo fissava sorpreso, rinfrancato. Vide 
Nora che approvava e la guardò piú stupito ancora. Un 
po’ di sangue gli salí sul viso.

— Credo... credo – mormorò – che si sbagli, signore!
— Mi sbaglio? In che?
— Non è stato un errore. Ne sono pentito, – afferrò e 

strinse la mano di Nora, – ma non è stato un errore.

Ascanio Bonichi prese la parola.
— Permetta che intervenga io... per pregarla di non 
proseguire. O almeno per pregarla di farci conoscere le 
cause... dell’errore. Può parlare liberamente. Nessuno di 
noi ha intenzione di farle del male. Siamo tutti convinti 
che un errore c’è stato... non quello a cui allude... un al-
tro di cui può dar lei solo la spiegazione.

— L’anello?
Il Bonichi provò uno scossone.
— L’anello? Che vuol dire?
Nora e Gino si guardarono: quest’ultimo inchinò il 

capo affermativamente.

— Parla, Dino, parla, non celar nulla.
— Sí, Nora: dirò tutto, anche se non sarò creduto.
La sua voce s’era fatta grave:
— Sono amici tuoi, Nora?
— Sí, Dino – rispose la sorella senza esitare.
— Ecco, dunque, la storia... è una storia incredibile... 
quella dell’anello: mi ha fatto impazzire, mi son visto 
perduto...

249

— Non s’affanni, resti tranquillo, racconti adagio, ché 

non c’è fretta...

— Ha ragione. Abbia pazienza!
Raccontò: si rifece alla chiamata della classe 1900, ai 
giorni del Grappa, all’amico Sant’Agata con cui divise 
pericoli, assai, e gioie, poche: i brevi giorni di licenza a 
Verona e il dono del compagno, un anello eguale al suo.

— Ma la pietra naturalmente era falsa. Ben imitata, 
da confondersi a prima vista... ma non ad un esame an-
che sommario. Il castone era perfetto però. Portai l’anel-
lo sempre: c’erano attaccati troppi ricordi...
— Scusi; l’ha mai osservato nessuno?
— Tutti. Ripeto che a prima vista parea vero e quindi 

era stimato di ingente prezzo.

— Recentemente... a Milano... qualcuno l’ha osserva-

to?

Arrossí. Rispose:
— Io l’ho mostrato, alla contessa...
— Ma prima della contessa?
Il rossore scomparve.
— Aspetti... sí... il mio amico Berrolini, il segretario 

dell’albergo...

— E nessuno altro?
— Aspetti... sí... Virgilio Morandi.
— E quando... cerchi di ricordarsi... quando il signor 

Morandi l’osservò?

— Il primo giorno... a colazione. Ma anche – adesso 
che mi ricordo – il giorno prima della mia partenza. Sa-
peva le mie condizioni critiche, e s’era messo amical-

250

mente a mia disposizione... ma... non c’era bisogno... 
immediato. Disse: «Peccato che non sia vero: avresti ri-
solta la situazione».

Il Bonichi prese qualche appunto.
— Continui, la prego! Diceva che anche la contessa 

lo vide?

— Sí... nel colloquio che ho avuto con lei, il giorno 
prima di partire. Si commosse... anch’io. Mi parlò come 
una mamma... aveva ragione...

L’emozione lo guadagnava. Gino gli porse il bicchie-

re coperto che si trovava sul tavolino accanto al letto.

— Cerchi di essere calmo... non sempre si può, è ve-

ro, ma cerchi ad ogni modo.

Il ferito lo ringraziò dello sguardo. E continuò qual-

che minuto dopo:

— Adesso comincia l’inesplicabile. Partii l’indomani 
prima   del   fissato,   perché   non   potevo   piú   vedermi 
all’albergo... Ho viaggiato con... sacrificio. E m’accorsi 
dopo   Bologna   che   qualcuno   guardava   il   mio   anello... 
perché mi era diventato un po’ largo e istintivamente ri-
mettevo   ogni   poco   la   pietra   all’infuori.   Uno   dei   miei 
compagni di viaggio specialmente... che pareva un com-
messo viaggiatore, disse: «Bello!» Ma non ci feci caso. 
Fu l’indomani, quando lo rimisi, che notai la stranezza 
del cerchio troppo largo. Dimagrato in due giorni? Ma 
poi non ci badai piú. Cercavo da lavorare. Mi presentai 
in un’agenzia nostra: il direttore è un tipo losco, fa di 
tutto, presta denaro su pegno ai clienti. Mi disse che la 
stagione era cattiva, che le stazioni estive erano già for-

251

nite... le solite storie. Protestai ch’ero senza danaro, che 
mi sarei adattato... Guardò l’anello: «Senza danaro for-
se, ma con gioielli». «Non ho che quest’orologio, ma è 
un ricordo. È anche un ricordo questo anello... ma senza 
valore.» Mi guardò sorridendo e mi disse: «Faccia vede-
re!» E poi a bruciapelo, fissandomi come se avesse vo-
luto sottintendere chi sa che, mi susurrò a bassa voce: 
«Le do diecimila lire di questo anello... e nessuno lo sa-
prà». Restai sbalordito. Interpretò chi sa come il mio si-
lenzio, e me ne offrí undici, dodici, tredici, quindici, di-
ciotto. Rifiutai: mi venne dietro sulla porta: «Ci rifletta: 
è meglio per lei: arrivo fino a ventimila». Fuggii – è la 
parola – stupidamente, come... un ladro.

Abbassò   il   viso.   Nessuno   fiatò.  Ascoltavano   avida-
mente: il Bonichi solo si tormentava un baffo. Poi do-
mandò:

— A che ora e in che giorno avvenne tutto ciò?
—  Verso   sera.   Quando   uscii   dall’agenzia   era   quasi 

notte. E in quanto al giorno... era il giorno prima.

Con la mano libera si toccò la ferita.
— Non vide piú nessuno?
— Nessuno. Passeggiai a lungo, prima di rimettermi: 
comprai un giornale di Milano. Rientrai. La testa mi do-
leva...

— A che ora rientrò?
— Tardi... assai tardi.
— E s’addormentò?
— Lessi un po’, cercai di appisolarmi invano. Le pa-

role dell’agente mi battevano nel cervello.

252

— Non aveva l’abitudine di togliersi l’anello corican-

dosi?

— Sempre. Ma quella sera chiusi il pugno perché non 
mi scivolasse e non me lo tolsi. Quando vidi che si face-
va un po’ di luce volli alzarmi. Temetti di far rumore e 
disturbare.  Avevo   sul   letto   il   giornale:   per   ingannare 
l’attesa,   l’apersi.   E   gli   occhi   mi   caddero   sul   furto 
all’«Hôtel Cosmopolis».

S’abbandonò quasi svenuto per la piena dell’emozio-

ne.

III

Nessuno   fiatò.   Il   Bonichi   si   tormentava   sempre   un 
baffo: senonché – per essere giusti – dal sinistro era pas-
sato al destro.

Nora   s’era   curvata   sul   fratello   ansiosamente,   ma 

l’Arrighi le porse la bottiglietta dei sali.

— Niente – sospirò Dino Montagni accarezzando la 

mano della sorella – è niente: mi scusino.

—  Soltanto,  –  continuò Ascanio,  –  siccome  adesso 
conosciamo presso a poco la ragione di un suo atto di-
sperato, non si faccia del male risollevandolo dall’oblio. 
Lo dimentichi. E quando sarà in grado di rispondere, la 
interrogherò io. E in modo che non possa dir che mono-
sillabi. Va bene?

— Certo. Grazie. Ma può anche cominciar subito: ho 

253

ripreso forza.

— Prima un po’ di cordiale: vuol far lei, signorina? 
Ecco, benissimo, cosí. Arrighi, la prego, mi faccia da 
cancelliere. E procediamo con ordine. Anzitutto: è certo 
che il suo anello fosse falso?
Il Montagni cennò di sí.
— Può dirmene sommariamente le ragioni?
— Era costato a Ruggero circa duecento lire. Le pie-
tre a prima vista potevano sembrar simili, ma non i cer-
chi.

— Perché?
— Perché il mio era stato copiato esattamente, ma sul 

primo anello.

— Come sarebbe a dire: sul primo?
— Quando l’orefice eseguiva il mio, s’accorse che 
quello di Ruggero, troppo vecchio e logoro, avrebbe ce-
duto nel castone. S’offrí di rifar la legatura precisa, e la 
fece.

— Ricorda il nome dell’orefice?
— Sicuro.
Arrighi annotò il nome d’un noto gioielliere veronese.
— Dunque, – proseguí il Bonichi, – lei non ha mai 

posseduto che il falso anello?

— Certo.
— Il suo amico, prima di morire, non le ha forse of-

ferto il proprio come ricordo?

—   No:   mi   lasciò   delle   lettere   da   distruggere...   ma 
null’altro. Gli oggetti di valore furono raccolti dal capi-
tano   che   li   trasmise   con   la   cassetta   d’ordinanza 

254

all’aiutante maggiore in prima.

— Lei sa forse che furono stimati?
— Sicuro: i gioielli di Ruggero erano di troppo valo-
re. So che il capitano ci disse poi che ammontavano a 
una cifra rilevante.

— E lei non si mise in relazione con la contessa?
— No. Dopo la guerra... la morte del babbo... le di-

sgrazie...

— Cosí che la conobbe soltanto a Milano?
— Sí: all’«Hôtel Cosmopolis».
Il   Bonichi   rimase   sopra   pensiero:   poi   cavando   una 

carta dal portafogli chiese:
— Questa lettera è sua?
Un violento pallore invase il volto del ferito. Escla-

mò:

— Perché...?
Ma il Bonichi l’interruppe:
— Si calmi, la prego; per noi che cerchiamo la verità 
non ci può essere sospetto di curiosità malsana. Lei ha 
diritto di parlare a me solo... se vuole...

— No. Con mia sorella non ho segreti. E in quanto al 
signore – indicò l’Arrighi – che è suo segretario, non 
posso fargli l’ingiuria di escluderlo. Sí, la lettera è mia. 
La mattina della mia partenza, ho voluto salutare una 
persona... amica. Ho fatto male, aspettando che s’assen-
tasse la cameriera. Me ne accorsi dal viso della... perso-
na, quando sono entrato in camera sua dopo aver bussa-
to. Mi ritirai subito e scrissi quel biglietto prima di parti-
re.

255

— Scusi... quali rapporti ebbe con tale persona?
— Quelli d’una conoscenza di giorni.
— Si trovò mai solo, all’infuori della visita confessa-

ta, con la persona in questione?

— Mai..
— Non ebbe mai dalla stessa persona qualche ricor-

do... pensi bene alla risposta...

— Ricordo?
Il ferito volgeva intorno gli occhi stupiti. Disse:
— Non capisco.
— Ricordo amicale... un oggetto anche di uso perso-

nale...

— Un oggetto? No, mai: non ebbi né oggetto, né bi-

glietto... mai!

— Può dirmi quando lei ha preparato il baule?
— Il baule? Quello?
Lo indicò in un angolo.
— Quello, appunto!
Nora si lasciò cadere sopra una sedia, anelante. Il fra-

tello si volse a lei spaurito.
— Che c’è? Che hai?
— Risponda a me, la prego! Permetta, signorina! Un 
gesto comprometterebbe ogni cosa. Parlo a lei, signor 
Montagni, e ripeto la domanda: la signorina Séllero le 
ha forse donato un oggetto per ricordo?

— Mai!
— E il baule, quello; quando fu preparato?
— Era quasi pronto. Lo finii prima di coricarmi: lo 

chiusi l’indomani mattina.

256

— Aggiunse qualche cosa la sera o l’indomani matti-

na?

— Non mi pare. No, lo chiusi. Venne il facchino a 

prenderlo verso le nove. Era già chiuso.

— Allora tutto ciò che conteneva era stato messo den-

tro da lei?

Dino Montagni era evidentemente stupito.
— Certo. Da me.
—   Lei   ha   lasciato   forse   aperto   il   baule   quando 

s’assentò?

— Non m’assentai. Dopo pranzo lo riempii, poi feci 
la valigia. Finii quindi il baule e mi coricai. Lo chiusi 
l’indomani.

— Prima d’uscire.
— Sí.
— E non lo riaprí, la mattina?
— No.
— E, giunto qui, non lo disfece?
— No: avevo a sufficienza biancheria nella valigia. E 

d’altra parte, s’era offerta Nora. Vero, Nora?

La fanciulla annuí.
— Come spiega allora che, nel suo baule, sua sorella 

stessa abbia trovato questa...

Svolse la velina e mostrò la scarpetta rossa.

257

IV

—   Che   pensa   di   tutto   ciò?   –   chiese   il   Bonichi 
all’Arrighi, quando, usciti dalla stanza del ferito si ritro-
varono soli in quella del giovane detective.

— Non sono il piú indicato per una simile domanda, 

– rispose quest’ultimo abbozzando un sorriso.

— È per questo che mi limito a chiedere il suo pen-

siero. Vuole il mio?

— Non osavo sperarlo.
— Ecco qua. Il furto è avvenuto – che il furto sia av-

venuto me lo deve ammettere...

— Non saprei che sostituire alla parola furto.
— ...per volontà dello Spirito Santo. Mi par di rileg-
gere la dottrinetta, quella che ci insegnavano alla Con-
gregazione. Lo stupore di quel giovanotto alla vista del-
la scarpetta rossa, se simulato, fu degno di un grande at-
tore. Mi aspettavo – se vuol che sia sincero ci contavo – 
una scena drammatica e relativo svenimento, scena im-
mancabile, quale risorsa per chi sa. E con me se l’aspet-
tava la sorella, pronta a raccoglierlo. E invece, niente: 
meraviglia, curiosità, incredulità. Magnifica la doman-
da: «Chi l’ha messa nel mio baule?» O il giovanotto è 
un palo da forca stagionato, o davvero non ne sapeva 
nulla. Lei propende per l’ignoranza: bene, anch’io. Ma 
allora, chi? Il malandrino che ha giocato il tiro è forte. 
Per stornar i sospetti – se quel che lei crede è vero – si è 
servito del maestrino: ha contato sull’idillio con la dama 
di compagnia; scarpetta, ricordo nel baule: ha contato 

258

sulla fraternità d’armi col defunto Ruggero Sant’Agata: 
sostituzione dell’anello. Ma il falso dov’è? Se l’avessi-
mo trovato nella cassa di donna Mariella potrebbe esser 
vera la supposizione mia: e invece non c’era. Dove si 
trova? Pagherei una macchia del sole per saperlo. Dove? 
È l’elemento che ci sfugge: è l’unica  gaffe  commessa 
dal ladro: è un grande artista, glielo dice uno che se ne 
intende. Ma siccome è per le gaffes altrui che noi della 
polizia riusciamo a scoprir qualche cosa, forse la chiave 
di tutto questo, la prova delle prove, sarà l’anello falso. 
Bene. Ma intanto, amico mio, che si fa?

— In che senso?
— Nel senso... diciamo cosí... della giustizia. Un col-
pevole ci deve pur essere. Un’istruttoria il giudice deve 
pur cominciarla. Noi ci sostituiamo spesso, con le mi-
gliori intenzioni, per i primi tempi. D’accordo. Ma non 
si può durare a lungo. Il furto è d’azione pubblica, gli 
atti bisogna pur passarli, e con gli atti consegnare gli in-
diziati. Qui di indiziati veri e propri non ce n’è che uno. 
Mi segue?

— Purtroppo.
— Ho torto?
— No. Ma, se anche lei  sente  che l’indiziato non è 

colpevole...

— Non si tratta qui di ciò che io sento e non sento. 
Chi possiede parte della refurtiva è, fino a prova con-
traria, il ladro. E il ladro si passa, con gli atti, all’auto-
rità giudiziaria. Posso far diversamente?

— No. Ma può aspettare.

259

— Lei ha un’idea?
— In coscienza, no. Ma ho fiducia.
— È pochino.
— Chi sa!
—   Non   c’è   proprio   niente   nel   retrobottega   del   suo 

cervello?

— Niente, cavaliere.
— Neanche una speranza pazza?
— Neanche. Non ho che fiducia.
—  Può  essere  la   leva  d’Archimede.  Ma  non  posso 

passare la pratica della fiducia al giudice istruttore.

— No; ma, ripeto, può attendere.
— Lei mi chiede una sospensiva?
— Quella che mi aveva accordato già, sotto la mia re-

sponsabilità.

— Quanti giorni chiede?
— Quanti ne può accordare.
— Tre? Quattro? Cinque?
— Fra cinque giorni il ferito può essere trasportabi-
le... anche all’infermeria delle carceri. Accetto i cinque 
giorni.

— E ne risponde lei?
— E ne rispondo io.
Ascanio Bonichi lo guardò approvando.
— Bene! Cosí mi piace! A lei dunque il merito della 
soluzione. Però, badi: calma e pazienza: è il metodo mi-
gliore. E dedurre: l’esperienza ce lo insegna.

— Ma l’esperienza, cavaliere, è la somma degli errori 

compiuti.

260

— Non cerchiamo le fonti... degli avvenimenti e dei 

fiumi storici.

Sopra una tale massima lapidaria, il Bonichi fece una 

piroetta e se ne andò susurrando:

— Ha cinque giorni: uno di meno del Padre Eterno 
per crear il mondo; ma, da buon giocatore, le concedo la 
decorrenza da domattina.

Fischiettò – orrore per un funzionario! –

Si fa, ma non si dice...

ed uscí fiero come Artabano.

Rimasto solo, Gino Arrighi – per istintiva imitazione, 
ahi! Darwin! – fischiettò anche lui la canzonetta, corru-
gando la fronte però.

Uno dei metodi – almeno cosí consigliano gli empiri-
ci moderni – di riflettere, è di non pensare a quello ap-
punto su cui si vuol riflettere. Viene da sé, dicono. Ciò 
preammette la serenità, od almeno quella sorella minore 
che è la tranquillità. Non era il caso di Gino Arrighi. 
Sentí che a rimaner chiuso c’era da esasperarsi. Afferrò 
il cappello ed uscí.

Vide Nora sull’uscio della camera del fratello: i buoni 
occhi parevano sperduti, né il pallore del viso fu vinto 
nemmeno dal solito rossore.

— Come sta?
— È tranquillo – rispose la fanciulla – come non è 

stato mai.

Le strinse la mani, le susurrò:

261

— Ho bisogno di una mascotte! Mi dica: Credo!
Nora lo avviluppò d’uno sguardo ch’era quasi una de-

dizione, e rispose con voce ferma:

— Credo... in lei!

V

Dopo una notte insonne, turbata – è la parola – da 
qualche raro intervallo di febbrile assopimento, quando 
fra   le   stecche   delle   persiane   la   prima   luce   dell’alba 
s’affacciò timida e spaurita, Gino Arrighi si gettò dal 
letto, si vestí in fretta e furia. Soffocava. Nel già salotto, 
il Sandroni dormiva troppo tranquillo: effetto d’un son-
nifero preso la sera prima, e offerto anche a Gino che, 
però, lo aveva rifiutato.

Nel   corridoio   buio   e   silenzio:   ricordò   la   scena   di 
Mary Ambrose e sorrise, di contro genio, ma sorrise, ri-
vedendo il possente manrovescio raccolto dal capitano 
Celli. E per uno di quei certi scherzi in cui si compiace 
il destino, ecco l’aviatore che scende appunto dal secon-
do piano, aperta appena la porta.
— Caspita, che mattiniero!
— E lei allora?
— Oh! per me si tratta di servizio. C’è qui fuori un 
auto che mi porterà ad Anzio. Posso lasciarla strada fa-
cendo?

Perché no? Aveva bisogno d’isolamento, e Roma con 

262

i contatti, subiti o desiderati, non era l’ideale.
— Mi lasci sull’incrocio delle Frattocchie.
— Benissimo. Venga.
C’era   infatti   sotto   gli   alberi   di   via   Crescenzio   una 

macchina di servizio.

— È solo?
— Nella compagnia di me stesso – rispose il Celli.
Qualche raro tranvai, dei carri e degli stormi di bici-
clette operaie nei pressi del fiume: Roma dormiva anco-
ra, ché si sveglia tardi e per compenso fa anche la cun-
trora  napoletana. Incontrarono un gigante favolista ro-
manesco, amante dell’alba e della solitudine antelucana: 
incontrarono due pittori carichi d’aggeggi e fedeli anco-
ra alla diva natura ed ai toni che il sole mattutino di-
spensa. Sulla porta d’una latteria, un gruppo di dame 
scollate, di cavalieri in abito da sera, aspettavano il latte 
novello.   Ruderi   e   colonne   parevano   sprofondar 
nell’umido e nel buio.

— Fa fresco, – disse il Celli, – ma si respira.
Infatti Gino respirava a pieni polmoni. E appena il so-
le spuntò e i lenti carrettieri girarono il soffietto a spic-
chio d’arancio, variopinto e cigolante, si respirò anche 
meglio. Il primo raggio desta frescure e profumi che non 
si ritrovano piú lungo il giorno; sulle prode le erbe si 
sollevavano,   i   fiori   s’aprivano,   luccicavano   le   foglie 
cantavano gli uccelli. Strano: il rombar della macchina 
soffocava richiami d’uomini, cantar di galli, e latrar di 
cani, ma non il pigolio dei piccoli pennuti nei verdeg-
gianti ombrelli degli alberi o nelle alte erbe dei prati.

263

I due si godevano la festa salubre quando giunsero 
all’incrocio della strada che sale e che scende. C’era un 
piccolo caffè civettuolo e deserto, appena aperto.

—   Vuol   che   l’accompagni?   Posso   disporre   di 

mezz’ora – offrí gentilmente il Celli.

— No, grazie, mi lasci qui.
— Se non andrà via prima, io ripasserò questa sera 

verso le sette.

— Probabilmente mi troverà. Grazie, e, se vola, in 

bocca al lupo!

Ebbe un cenno delle due braccia agitate e non afferrò 
le parole. Il caffettiere dalla soglia rispose che aveva del 
latte fresco e Gino sedette all’aperto.

Sentiva la necessità della solitudine per raccogliere e 
rimpastare i mille pezzetti in cui la città ci frantuma. 
Aveva bisogno di comporre il gioco di  puzzle  del tor-
mentoso affare in cui si dibatteva da tanti giorni. Per in-
tanto, però, fece colazione di buon latte e di buon pane, 
poi, vedendo in ombra un orlo nella strada, si mosse len-
tamente. Camminò alquanto finché a monte cominciaro-
no boschi rari d’olivi e macchie fitte. Vi si addentrò. 
Riuscí   in   mezzo   a   un   branco   di   pecore,   avvertito 
dall’odore che il venticello sperdeva; e da un ringhio 
che lo vinceva. Girò al largo. Un pastore, che pareva re 
d’Albalonga, non lo degnò d’uno sguardo. Se ne trovò 
bene e continuò ad addentrarsi nell’ombra, finché trovò 
una macchia folta che stendeva innanzi a sé un largo 
spiazzo. Vi si sdraiò supino.

— Vediamo come si collocano i fatti – disse.

264

Le teorie del Bonichi potevano esser vere fino ad un 
certo   punto.   Il   ladro   si   presentava   solitario.   L’unica 
complicità possibile era quella del maestrino e della da-
ma di compagnia. Ora Gino la scartava istintivamente e 
volontariamente.   Lo   stesso   Bonichi   aveva   confessato 
che l’unico documento che li univa era la famosa lettera 
del Montagni, lettera della mattina dopo il furto. Am-
messo che un pentimento fosse avvenuto nell’animo del 
maestrino,   seguito   dalla   restituzione,   perché   trattenere 
scarpetta e anello? Uno sbaglio per quest’ultimo? e allo-
ra fra gli oggetti ritrovati perché non si trovava il falso 
anello, se il vero era stato per errore messo al dito nella 
fretta? E perché – dato sempre il pentimento di cui sopra 
–   ricorrere   ad   un   nascondiglio,   ché   tale   era   la   cassa, 
aperta di rado per le dolorose memorie che chiudeva? 
Del resto le spiegazioni date sulla famosa lettera, com-
baciavano con quelle di Piera: si trattava d’una visita in-
tempestiva, che, per il flirt non ignoto fra i due, avrebbe 
potuto, se scoperta, esser male interpretata. Il Montagni 
aveva promesso il giorno innanzi alla contessa di partire 
senza rivedere Piera: aveva violata la promessa: naturale 
che se ne scusasse con una lettera, sia pure in termini 
enfatici ed esagerati, possibili ed anzi probabili sfoghi 
del suo stato d’animo.

Ora, ciò premesso, bisognava osservare qualche cosa 
d’altro importante. Non si trattava qui di penetrar nella 
stanza   di   Piera   addormentata,   e,   con   un   grimaldello, 
aprire una valigia, e rinchiuderla, ed uscir dalla porta 
con la refurtiva, ma di attraversare un’altra stanza ove 

265

dormiva la contessa, aprire un’altra porta e soprattutto 
una cassa con due lucchetti, provando e riprovando gri-
maldelli su grimaldelli. Ne doveva aver del fegato, della 
presenza di spirito, del dominio sui propri nervi, un la-
dro simile! E come poteva un tal lupo solitario subire 
una   depressione   morale   capace   di   farlo   attentare   alla 
propria vita? No: sentiva che il maestrino era fuori que-
stione.   Vittima   sí,   e   d’un   geniale   delinquente,   freddo 
calcolatore, che aveva tutto disposto, che, salito al quar-
to piano ove il Montagni dormiva – e la servitú chiude 
raramente le porte, – aveva sostituito l’anello e introdot-
to la scarpetta nel baule.

— Verifichiamo le probabilità!
Chi possiede le chiavi della valigia e della cassa? La 
contessa? Fuori causa. La signorina Séllero? Ma scarta-
to il Montagni, che interesse aveva al furto? E d’altra 
parte era a letto inferma e custodita dalla cameriera. Al-
zarsi, rubare, durante il sonno di quest’ultima, passi an-
cora: ma perché portare al quarto piano anello e scarpet-
ta? Per far accusare il Montagni? No. Gino Arrighi ave-
va potuto capire che il sentimento di Piera verso Dino 
era   sincero.   E   poi,   prescindendo   dal   passato,   che   pur 
conta   nel   giudizio   verso   il   prossimo,   a   che   scopo? 
D’accordo   col   Montagni   no,   se   costui   aveva   tentato 
d’uccidersi, leggendo il giornale milanese e vedendosi 
in dito l’anello vero! Piera Séllero avrebbe avuto tante 
occasioni di rubare, volendo, senza complicar le cose in 
modo cosí balordo! No: la dama di compagnia era da 
escludersi; almeno finché i sospetti non fossero pesati 

266

con precisione – per un fatto nuovo, possibile se non 
probabile – sul maestro di ballo.

— Vediamo il terzo possessore delle chiavi. Archibal-
do Riccoboni. Passato: in fondo era un passato d’espe-
dienti. Aveva vissuto sull’onore, su quel certo onore dei 
duelli e dei giurí, che fa quei tali gentiluomini che stan-
no all’onestà come i codici cavallereschi stanno ai codi-
ci regolari: equazione impura. Ora, se si dice che i preti 
hanno tanta dimestichezza con Domineddio da legitti-
mare qualche strappo, che si deve dire di uomini che 
stanno a cavallo sull’onore da sala d’armi e che non si 
peritano, per un colpo insegnato la vigilia d’un duello, 
di   presentare   un   conto   salato   o   di   ricevere   un   giusto 
compenso per aver fatto da padrino in un giurí? Si tratta 
di professionisti in materia, come Archibaldo Riccoboni. 
È vero che gli avvocati sono pagati dai ladri, i medici 
dalle famiglie dei morti, e i preti dall’altare su cui sacri-
ficano:   ma   tali   professioni   o   missioni   sono   regolari, 
mentre quelle dei maestri di onore per duelli o giurí so-
no anche fuori legge e il codice li colpisce.

Perché Archibaldo Riccoboni...
Qui Arrighi Gino pose due postulati:
1) Aveva le chiavi della valigia e della cassa.
2)   Era   l’unico   che   quella   notte   girandolasse   per   le 
stanze: in ispezione, dice lui! Dopo le due e cinquanta, 
dice lui!

O perché invece dell’ispezione non ha rubato, o per-
ché non poteva essere prima dell’ora da lui stesso indi-
cata? Per intanto ha aperto la porta di Piera: lo dice lui 

267

di averla trovata aperta, col solo mezzo giro a scatto! 
Lui solo poteva aver seguito l’idillio, assistito spiando al 
colloquio della contessa e del Montagni, e architettato il 
giochetto dell’anello e della scarpetta, gettando l’altra 
nell’ascensore, e nascosta la refurtiva nella cassa, che 
sapeva da mesi chiusa e con nessuna probabilità d’esse-
re aperta. Ora bisognava trovare il falso anello: e, per in-
cominciare, cercarlo – senza farsene accorgere – dove il 
Riccoboni l’aveva nascosto. Dove? Ma per esempio, co-
me all’«Hôtel Cosmopolis» certi grandi alberghi offrono 
degli impagabili nascondigli.

Fu interrotto dal sole meridiano che raggiungeva la 
macchia. L’ombra si stendeva adesso all’opposto lato. 
Gino Arrighi  vi si avviò, si  distese  piú comodamente 
che   poté,   e,   sempre   esaminando   le   sfaccettature 
dell’infernale trappola del palikaro 1880, si addormentò 
profondamente.

VI

Alle sette si trovava nel civettuolo caffè dell’incrocio 
e l’auto del Celli non tardò ad arrivare. L’aviatore aveva 
per compagno un collega che durante la strada non ces-
sò dallo stuzzicarlo sulle buone fortune femminili.

— Sa perché mi dice cosí? – spiegò il capitano. – 
C’era ad Anzio miss Ambrose, la sonnambula, e indovi-
ni con chi? Col professor Collins, l’inglese che le faceva 

268

visitare certi scavi! Questi archeologi con gli scavi arri-
vano a tutto.

Parlava con quell’istintivo senso di distacco, proprio 
dei figli dell’aria, per tutto ciò che è sotterraneo, dai ci-
meli archeologici agli ambienti troppo chiusi.

— Lascia star l’inglese – rimbeccò il collega – ché 

l’americana lo guardava in altro modo che te...

Il   Celli   ricordando   il   recente   manrovescio,   prese 
un’aria di circostanza, vedendo sorridere l’Arrighi. Ma 
ambedue erano troppo giovani per sapere che le donne – 
e specialmente le giovani che non temono le disillusioni 
maschili – perdonano con qualche facilità le mancanze 
di rispetto improvvise e sincere.

— Bella ragazza ad ogni modo, – sospirò il capitano, 

– mi piace l’America!

— Del nord o del sud? – chiese l’amico.
— Tutta: anche l’equatore.
Risero, compreso l’aviere al volante, e la macchina 

rasentò il ciglione della strada.

Mentre dopo il pranzo, faceva quattro passi sotto gli 
alberi di via Crescenzio, l’Arrighi incontrò, sul limite di 
piazza Risorgimento, il professor Collins, che scendeva 
dal tranvai di Circonvallazione esterna. E non poté trat-
tenersi dal chiedergli:

— Nuovi scavi ad Anzio, professore?
L’archeologo scosse il capo e domandò a sua volta:
— Lei crede miss Ambrose sonnambula o no?
— Perché?
— Il mio illustre collega professore Buldogge, di Ox-

269

ford, sostiene che i sonnambuli possono sostituire con 
profitto   i   rabdomanti   nelle   ricerche.   Mi   importerebbe 
avere il suo giudizio in proposito?

— Che ne dice il dottor Newmann?
— È tedesco e non si pronuncia che dopo esperimenti 
e constatazioni dei fenomeni. Può darsi che sia il vero 
metodo: ma la scienza per me è un po’ come la donna: 
se non si rischia non si conquista.
— E lei rischia, professore?
—   Oh!   per   la   scienza!   Ma   se  miss  Ambrose   fosse 
davvero sonnambula – e se non lo fosse come le sarebbe 
venuto in mente di fingersi tale? – diventerebbe di gran-
de aiuto per le mie ricerche.

Parlava lento e preciso, con accento britannico, ma 
con padronanza assoluta della lingua; ciò che gli per-
metteva di leggere in originale le opere del De Rossi. Se 
ne andò tutto dinoccolato e portò con sé quel senso acre 
di sudore, residuo d’una giornata peripatetica e che mal 
si sopporta quando non lo emana un sesso diverso.

E quella sera, nell’addormentarsi, Gino Arrighi sorri-
deva pensando a  miss  Mary ed alle sensazioni diverse 
che destava in due uomini. Ma l’indomani mattina, de-
standosi tardi per la stanchezza del giorno innanzi, pen-
sò che n’era già passato uno dei cinque concessogli da 
Ascanio Bonichi, e si grattò la pera. Seppe da Annarella 
che il dottor Sandroni si trovava nella stanza del ferito e 
lo raggiunse. Vi trovò anche i due tedeschi, ma non No-
ra. Ad un suo cenno il vecchio zio si trascinò dietro i 
due Samaritani e Gino restò solo col Montagni.

270

— Ho bisogno di alcuni schiarimenti – gli disse.
L’altro   si   sentiva   assai   meglio,   pareva   sollevato   di 
spirito. Si dichiarò pronto a rispondergli categoricamen-
te. Gino gli chiese anzitutto a quanto rimontava la cono-
scenza del Morandi e del segretario Berrolini. Rispose 
ch’erano stati insieme all’Istituto di scienze sociali fio-
rentino. Non avevano conosciuto Ruggero di Sant’Aga-
ta   ch’era   stato   compagno   suo   di   ginnasio   e   liceo,   e 
l’aveva raggiunto alla chiamata della classe. Non aveva 
alcuna ragione di dubitare della loro sincerità?

— Nemmeno del Morandi?
Il Montagni arrossí. Ma tuttavia negò.
Quelle domande non erano che un pretesto per l’Arri-
ghi. Venne finalmente al Riccoboni. L’altro si espresse 
in termini entusiastici verso il palikaro, che s’era sempre 
dimostrato con lui amabile, simpatico, ed aveva in certe 
congiunture...

Esitò. Arrossí di nuovo.
— Ho bisogno – mormorò l’Arrighi – che lei non ab-
bia segreti con me, né ritegni. L’interesse che spendo 
per la sua causa non è né professionale, né dettato da va-
na curiosità.

Il Montagni gli posò la mano sulla mano.
— Lo so. E sono pronto a risponderle in tutto come...
Abbassò la voce.
— ...come se mi interrogasse un fratello.
L’Arrighi rispose alla sua stretta ed entrò in materia 

risolutamente.

— Il signor Riccoboni sapeva del sentimento provato 

271

da lei per la signorina Séllero?

— Credo che se ne fosse accorto. Non me ne parlò 
mai apertamente però. Mi vedeva con viva simpatia ed 
una   volta   persino   mi   confidò   ch’era   stato   maestro   di 
scherma e che le nostre due professioni si equivalevano. 
Fu un giorno in cui piú sentivo la umiliazione della mia. 
Aveva anche conosciuto mio padre...

Esitò. Riprese:
— ...fuggevolmente...
Gino Arrighi tagliò corto:
— Insomma fu quasi un amico per lei?
— Ecco. Ah! un particolare...
L’altro si chinò interessato:
— Dopo il mio colloquio con la contessa, lo incontrai 
nel salotto, pieno di bauli, da cui ero passato. Mi strinse 
la mano, s’informò, con grande affetto, mi confortò, e 
mi consigliò di partire subito. Mi disse: «Lasci credere 
che parte domani sera e invece se ne vada col rapido».

L’Arrighi si contenne.
— E mi chiese anche se avessi bisogno di qualche co-
sa... di qualunque cosa... Io capii, ringraziai e rifiutai. 
Un amico.

Mentre   s’avviava   per   via   Crescenzio,   Gino  Arrighi 
esaminava le sfaccettature di colui che il maestrino ave-
va qualificato: un amico! Infatti! Un nuovo frammento 
del puzzle, e importante, veniva ad adattarsi a quelli riu-
niti all’ombra della macchia. Bisognava però illuminare 
alcuni chiaroscuri del passato di colui, che andava ac-
quistando ai suoi occhi importanza capitale. Occorreva 

272

qualcuno che lo conoscesse da tempo... Eureka! Il pro-
fessore Serventi, anima candida, che si lascerebbe sot-
trarre con buona grazia piú di un’utile informazione sen-
za accorgersene. Introdotto dalla vecchia governante, lo 
trovò,   col   gatto   sulle   ginocchia,   intento   a   rileggere   i 
Detti memorabili di Filippo Ottonieri. Fu accolto con un 
sorriso ed un invito a sedere, poi col silenzio. Il vecchio 
saggio non usava chiedere qual buon vento gli portasse 
la gente, ma aspettava e sorrideva con bontà. Gino Arri-
ghi bordeggiò con precauzione: parlò degli scolari, Pie-
ra, Nora, Virgilio, prima di arrischiare il nome di Archi-
baldo.

— Scolaro poi no, quello! Mi prende per un patriarca 

della Genesi?

E risero insieme. Però il discorso avvolse il desidera-
to Riccoboni. Nereo Serventi ne tesse gli elogi: si rifà ai 
loro studi, constata la rettitudine del palikaro.

— Dicono – continua – che l’onestà è un istinto di 
pulizia morale. Certe bestie lo hanno, i felini e i roditori 
per esempio, che si curano da sé. Ci sono delle anime, 
che non si macchierebbero per estetica, al pari degli er-
mellini, istintivamente. Ho conosciuto un cocchiere la-
cero   e   affamato,   ma   pulito,   che   ben   diciassette   volte 
consegnò borse smarrite nella sua vettura, senza aprirle 
nemmeno. Era perfettamente in coscienza dei suoi atti e 
se ne scusava dicendo: «Che piacere per quel poveretto 
che sta in pena»! E il poveretto, novanta volte su cento 
era persona già rassegnata alla perdita senza dolersene 
troppo.

273

— Ma il signor Riccoboni visse, mi pare, in una certa 

società di pochi scrupoli.

— Signor mio, quando chi esercita una professione 
dubbia è onesto d’istinto, si mantiene tale, creda, fino 
all’esagerazione.

Gino  Arrighi   temette   di   destar   sospetti   ad   insistere 
sull’argomento e stornò il discorso. Fece bene, ché po-
chi minuti dopo ecco Archibaldo in persona, con la cra-
vache dal pomo d’onice, e il monocolo infettucciato. Sa-
lutò cordialmente Gino:

— Ecco il nostro giovane segugio. Lo sa, giovanotto 
che lei mi ha stregato Mariella? Non parla che di lei! 
Chillo è nu capugiovene!

— La contessa è troppo buona!
— Glielo ho detto anch’io: Amica mia, non fidatevi 
di quel capugiovene! Quello ci crede tutti ladri – meno 
voi beninteso. – Dica la verità, qui fra noi: sospetta an-
che di me?

— Le pare!
Quando però fu solo in istrada, pensò che la faccia to-
sta è uno degli espedienti dei malandrini. Camminava 
sopra   pensiero,   cercando   di   costruire   il   suo   gioco   di 
puzzle, quando s’imbatté naso a naso col diplomatico. Il 
quale non amava troppo di farsi vedere col Bonichi e 
con lui. Passava infatti diritto, come il rapido innanzi a 
un casello, quando Gino lo fermò:

— Scusi, dottore!
Virgilio   Morando   si   guardò   intorno   peritoso:   ma   il 
quartiere popolare non offriva gran che all’inquietudine 

274

pei molesti incontri. Si fermò, salutò ed attese.

— Scusi – continuò l’altro – non l’avrei disturbato 

all’albergo... è una notizia di minima importanza...
— Sempre sul furto dei gioielli? Dica pure.
Freddo peggio d’una banchisa, ma l’altro sorvolò.
— Quando lei ha saputo che il conte Montagni aveva 

preso il rapido invece di attendere la sera?

— Aspetti... sí... adesso mi ricordo. Al bar, prima del-

la colazione.

— E da chi l’ha saputo?
— Dal signor Riccoboni... sí... prendevamo l’aperiti-

vo insieme.

— E che effetto le fece?
— Oh! Dio... dopo il colloquio con la contessa...
Si trattenne. Ma era tardi.
— Scusi, come ha saputo lei del colloquio?
Virgilio Morandi arrossí leggermente.
—  Parlavano  forte...  avevo  la  stanza   di   faccia  e  la 
porta era aperta... Ho intuito ed ho chiuso per discrezio-
ne.

Un istante di silenzio. Gino Arrighi si tolse il cappello 

e s’inchinò. L’altro salutò e passò oltre.

VII

Il resto della giornata fu passato nella compilazione 
d’una   specie   di   tavola   sinottica   dei   vari   personaggi 

275

dell’avventura, con capaci colonne per accogliere dubbi, 
affermazioni e supposizioni. Poi la dispose sul letto, ac-
canto al piano dell’appartamento dell’«Hôtel Cosmopo-
lis». Finalmente afferrò il telefono e chiese al centralino 
del «Plaza» la comunicazione col cavalier Bonichi.

— Può dirmi, cavaliere...
— Se ho ispezionato le cassette di sicurezza dei si-
gnori Morandi e Riccoboni alla Succursale di Piazza Ve-
nezia? Sì: furono aperte davanti a me.

Gino Arrighi, un po’ disorientato, rispose:
— Non desideravo che di vederla.
— Quando vorrà, mio caro: a sua disposizione – fu la 

beffarda risposta.

Strada facendo il giovane si rimangiò e digerí lo scat-
to di permalosità sofferto con la bocca del microfono e 
decise d’apparire dinanzi ad Ascanio col viso del buon 
giocatore che riconosce ed apprezza il bel colpo avver-
sario.

— Non sapevo che leggesse anche nel pensiero – dis-

se alla cordiale stretta di mano.

— È ben piú facile di leggere nel pensiero che sul vi-
so. Bisogna che studi un nuovo metodo di interrogatori: 
per telefono. L’interrogato suppone, se pur si trova solo 
nella stanza, d’essere osservato per mezzo di un giuda 
invisibile   e   quindi   costringe   la   maschera   del   volto 
all’impassibilità. Ciò scopre la manchevolezza della vo-
ce e disvela il pensiero, per il famoso fenomeno della 
pelle corta, morale beninteso.
— È allegro, cavaliere!

276

— Gente allegra, Iddio l’aiuta. Mi sono convinto che 
ad essere tristi non si guadagnano che itterizie, calcoli e 
cirrosi.

Gli offrí del buon caffè, anche un sigaro, rifiutato, e 
se lo accese invece: era un mezzo toscano puzzolente e 
delizioso.

— E parliamo di quel che l’interessa. Lei mi offende, 

caro Arrighi...
— Io...?!
—   Lei.   Mi   offende...   involontariamente,   d’accordo, 
ma mi offende, se pensa che tutta l’indagine fatta da lei 
non l’abbia potuta fare anch’io. Scherzo: ma vediamo lo 
stesso. A furia di esclusioni – e le faccio osservare che le 
sue esclusioni hanno un motivo, che non hanno le mie – 
ammettendo, e siamo qui d’accordo, che il ladro è nel 
circolo ristretto dei familiari, o delle conoscenze intime 
della contessa, circolo già esistente nelle due settimane 
che hanno preceduto il furto, ammettendo ciò, io esclu-
do:

1) La cameriera Serafina, legata da cinquant’anni alla 
contessa, orfana senza parenti, modesta e di corto cer-
vello, capace forse di una pazzia, di un atto inconsulto 
per una scossa psichica, ma incapace d’osservare e di 
costruire. Mi esclude lei Serafina?

— Non ci ho mai pensato.
—   Passiamo   al   numero   due   delle   esclusioni:   zero. 
Non esiste. Quindi sospetti. Sospetto la signorina Sélle-
ro, per il sentimento che prova verso il Montagni: ma 
non posso pensarla che complice, e la lettera del mae-

277

strino la escluderebbe da ogni complicità. Le pare?

— Non penso alla signorina Séllero.
— Sospetto il Morandi per una possibile gelosia e il 
Riccoboni per... che ne so io!... per un improvviso ingor-
go nel cervello. Infatti: per quanto geloso sia il Morandi, 
le pare che un capriccio meriti il rischio a cui si sarebbe 
messo? Poiché non si tratta che di un capriccio, se mai. 
Il professor Nereo Serventi mi ha parlato di un colpo di 
folgore che il signor Virgilio provò per la signorina Pie-
ra, quando ricca e felice, vestita di bianco e le scarpette 
rosse, guidava una magnifica automobile. Ma se il detto 
colpo di folgore fosse stato qualche cosa di piú d’un ca-
priccio, la detta signorina Séllero, alla quale per un mo-
mento il Morandi interessò, da tempo si  chiamerebbe 
madame Virgilio, se il diplomatico non si fosse tirato in-
dietro con prudenza... diplomatica. Le piaceva – si sa, 
una bella ragazza piace a tutti – ma non per il buon mo-
tivo. Se un capriccio si può pagare con qualche passeg-
gero tormento morboso, o con qualche strappo alle pro-
prie finanze, non si paga, lo confessi, con almeno sette 
anni di galera e l’interdizione ai pubblici uffici, compre-
sa la diplomazia, per quanto inoffensiva per la carriera 
possa   verificarsi   la   detta   interdizione.   E   passiamo   al 
Riccoboni.

Succhiò   voluttuosamente   l’umida   imboccatura   del 

mezzo toscano e lo leccò per rassettarne la foglia.

—   Il   Riccoboni   confessa   d’essere   uscito   dalla   sua 
stanza alle due e cinquanta. E perché lo confessa? Chi lo 
ha   visto?   Nessuno,   anima   viva.   E   se   fosse   colpevole 

278

perché   confessare   d’essere   entrato   nella   stanza   della 
Séllero,   d’essersi   affacciato   a   quella   della   contessa, 
d’essere uscito nel corridoio: sono sempre indizi dubbi. 
Mettere le mani avanti? Sí, nel caso della paura. Ma che 
paura poteva avere? Chi prende i gioielli, penetra nel sa-
lotto dei bauli, ne cela una parte, esce nel corridoio, sale 
due piani, entra nella stanza di chi dorme, depone entro 
il baule una scarpetta, sul canterano un anello, sottraen-
do   l’altro,   chi   compie   freddamente   tutto   ciò,   creda, 
prende le sue precauzioni, si guarda intorno e soprattut-
to spia se c’è qualcuno per le scale e nei corridoi. E, si-
curo di non esser veduto, non dà l’avviso, non mette sul-
la pista... per precauzione. E poi... perché avrebbe getta-
to la seconda scarpetta nel pozzo dell’ascensore? Poiché 
ne aveva infilata una nel baule, tanto valeva metterne 
due. Perché l’ingenuità... Lo confessi, sarebbe stata una 
vera ingenuità per un delinquente calcolatore, lasciare 
una prova dove è stata trovata.

— Poteva sperare che restasse sul tetto della cabina.
— Ma è un tetto spiovente e poi... lo si ripulisce, di 
rado,   ma   lo   si   ripulisce.   E   per   quello   che   ne   sapeva, 
l’avrebbero potuto ripulir l’indomani. No, creda, un de-
linquente calcolatore non agisce cosí. Bisogna cercare 
da un’altra parte.
— Ma dove?
— Se lo sapessi... non sarei qui. Vuol che le dica un 

mio pensiero profondo?

— Dica.
— La soluzione dell’enigma è legata al falso anello. 

279

Quando lo si troverà, quando si saprà, o si sospetterà, 
dove  sia,  l’enigma  sarà  risolto.  Pensi  dunque  al  falso 
anello... come ci penso io: concentriamoci su quest’uni-
ca prova, su quest’unica chiave...
Accese un altro mezzo toscano.
Il giovane a capo chino, silenzioso, pareva accasciato. 

Ascanio sorridendo sotto i baffi mormorò:

— È il secondo giorno, mi pare!
Desolatamente Gino rispose:
— È il secondo giorno.
S’alzò, gli strinse la mano. Il Bonichi non lo tratten-

ne. Se ne uscí come un cane frustato.

Dall’alto della scala vide giú, nel primo atrio, la con-
tessa,   Piera,   il   Riccoboni   che   s’avviavano   dietro   lo 
chauffeur. Si gettò sui gradini del giro, attese, sbircian-
do con la coda dell’occhio, come un debitore insolvibi-
le. Attese dieci minuti almeno, finché pensò che la stra-
da   potesse   essere   libera,   poi   si   precipitò   ed   uscí. 
Nell’avviarsi   pensò,   con   insostenibile   stanchezza   alle 
vie frequentate, ai possibili incontri, alla gente inutile, 
ciarliera, irta di domande indifferenti e curiose. Chiamò 
un taxi, diede il nome d’una traversa di via Crescenzio 
che precedeva la pensione, e rientrò nella sua stanza che 
tutti erano a pranzo. Verso le nove non vedendo il San-
droni, pensò che non fosse venuto, e infatti Annarella 
chiamata ne convenne.

Trangugiò in fretta e furia due uova e un biscotto, be-
vette un bicchierino di whisky, lasciò sul letto dello zio 
un biglietto («Ho preso un sonnifero, non svegliarmi»), 

280

e si chiuse in camera, ma senza girar la chiave, sicuro 
che l’amico avrebbe rispettato il suo sonno. Dalle per-
siane filtrava la luce della lampada ad arco della via. 
Cercò di impedire che gli giungesse sul letto. Mentre 
manovrava le imposte, udí parlottare sotto di sé, e poi la 
voce allegra del capitano Celli esclamare:

— Ma che sonnambula! Le sonnambule non dànno 
manrovesci come quello che ho buscato io! provi e sen-
tirà!

Sorrise: dopo tutto quella miss Mary Ambrose era un 
bel tipo! E si gettò sul letto. Un bel tipo quella  miss 
Mary  Ambrose,   che   amava   il   ballo,   quel   ballo   quasi 
osceno che oggi è permesso ed ammirato, che viaggia 
con un giovanotto legalmente, perché conosce l’Europa 
e lui no, e non vuole un fidanzato ignorante. Bel tipo 
quella miss Mary Ambrose! Gli pareva di vederla in pi-
giama bianco filettato d’argento, il lenzuolo sulle spalle 
e la lampadina tascabile sul petto prosperoso. No! No! 
Capitano Celli non facciamo scherzi! Un bell’indecente 
quel piccolo aviatore! E che coraggio! Eh! no! basta! 
eh! no!, passa il segno! Vedeva dietro l’americana tutta 
una sfilata di donne, tutte in pigiama, la sora Settimia 
che parea ferocemente vergognosa, Annarella simile a 
una botticella, il fusto lungo di miss Collins, e Frau Do-
rotea e poi, confuse alle altre, Nora, Piera, la contessa 
Mariella, Serafina... con la lampadina tascabile sul pet-
to, e su tutte si puntava l’indice del capitano Celli. Ah! 
no!  Ah!   no!   È   un’indecenza,   capitano!   Badi   con   chi 
scherza!

281

Lungo, lungo, penoso, penoso il sogno, che si svolge-
va nel corridoio della pensione, ma un corridoio senza 
capo,   all’infinito,   in   cui   le   figure   s’allungavano   e 
s’accorciavano come in ispecchi concavi e convessi, ma 
tutte col pigiama, col velo bianco e col lumino, tutte in 
corsa veloce che parevano sfuggire la tortura di un dito 
immane, pesante. Ah! no! Ah! no! Ah! no!

Lo scosse il Sandroni, accorso a quel gemito, a quella 

smania che si prolungava.

— Che hai? Ti senti male?
Fu guardato con tali occhi imbambolati e vuoti che se 
ne inquietò. Gli preparò una pozione calmante, gliela fe-
ce bere e lo lasciò dicendo:

— Se aspetti che ti svegli io!
E   infatti   fu   soltanto   verso   le   dieci   del   mattino   che 
l’Arrighi   si   destò,   lucido.   Il   suo   cervello   funzionò 
all’istante, in modo cosí preciso, che diede un urlo e bal-
zò a sedere sul letto.

VIII

Lo sentí Annarella, corse a vedere, e se ne tornò roto-
lando verso la sora Settimia che mercanteggiava sul por-
tone una certa quantità di fagiolini verdi.

— Il sor Gino è ammattito!
— Che dici?
— Venga, per carità, venga!

282

— Che San Giovacchino ci aiuti!
Lo trovarono seduto sul letto, le ginocchia nelle mani 

e gli occhi fissi.

— Neh! sor Gino, che è stato?
Le guardò sorpreso.
— Dove ha messo il pigiama, sora Settimia?
— Er piggiamma! – urlò offesa la padrona. – O che le 

sembro donna da portar ste sozzerie?

Annarella si tirò dietro al donnone sospirando:
— È uscito pazzo!
Ma il giovane discese dal letto e fece fare due giri di 

fox alla sora Settimia indignata.
— Il caffè! Il caffè! Il caffè!
Padrona e serva uscirono di corsa. Non vi furono altri 
segni   di   pazzia:   seduto   sul   letto   dinanzi   al   disegno 
dell’appartamento   dell’«Hôtel   Cosmopolis»   il   giovane 
lasciò persino raffreddare il caffè. Non poteva staccar 
gli occhi da quella fila di camere, da quel corridoio, da 
quel   N.   24,   da   quel   misterioso   ascensore.   Ah!   se 
quell’ascensore potesse parlare! Immobile, occhi sfavil-
lanti, bocca agitata da un tremito, si sorprese ad escla-
mare:

— È cosí! Non può essere che cosí!
Si sentiva calmo però, calmo e freddo come non mai. 
Si vestí lentamente con somma cura. E al portone fermò 
una carrozzella che passava. La carrozzella, a Roma, è il 
veicolo ideale. Va a piacer suo: stenta sul piano, prende 
la rincorsa in salita, impazzisce nella discesa, ma il piú 
delle volte va guidata da una sola incosciente volontà, 

283

quella d’una rozza dolce e rassegnata, che accetta ogni 
consiglio e fa di testa sua, meno quando si tratta di so-
stare. Chi si lascia trascinare però, semisdraiato sopra un 
sedile che sa di passato, gode Roma come non lo per-
mette il rude taxi, che ha sostituito il toro per intelligen-
za, o quella scatola privata poco igienica se pur di gran 
marca ove il gregge umano si chiude e pigia con l’illu-
sione di prendere dell’aria. Chi vuol far presto però non 
prenda la carrozzella: e neanche chi immagina che si 
possa far presto, come se l’armonia immanente mutasse 
le sue leggi per i giocattoli dell’homo sapiens.

Ma Gino Arrighi non voleva far presto: ogni minuto 
che passava contribuiva con le scosse della carrozzella 
ad assestarlo moralmente e spiritualmente, sicché giunse 
al «Plaza» in istato da affrontare i baffi e il mezzo tosca-
no   di   Ascanio   Bonichi.   Il   quale   –   un   Dio   ci   creò 
quest’ozio confortevole – se ne stava in letto, leggendo 
giornali e fumando come una ciminiera. Ma un rapido 
sguardo permise a Gino di accorgersi che il caffè s’era 
già raffreddato sul canterano, ciò che lo stupí, ché il fu-
matore di toscani lo amava bollente. E siccome la sua 
visita era stata annunziata, e, invece che per l’ascensore 
carico, Gino era salito lentamente, per lo scalone, impie-
gando un tempo utile, la tranquillità del Bonichi poteva 
anche essere voluta. E infatti, prima che il sopraggiunto 
augurasse il buon giorno, fu accolto da un esplosivo:

— Novità?
Gino abbassò il volto annuendo. E, come se offrisse 

un bicchier d’acqua fresca, annunciò:

284

— Ho trovato il falso anello!
— Ah! Ah! – fece l’altro padroneggiandosi.
E domandò, come se chiedesse anche lui dell’acqua 

fresca:

— Vediamolo!
— Un momento! – rispose l’Arrighi sorridendo – ho 

detto d’averlo trovato, non di averlo!

— Ah! Ah! e dov’è allora?
— A Milano.
— A Milano?
— Precisamente. No, lasci il telefono: è inutile aver 

l’anello, se non s’agguanta il ladro.

Ascanio ritirò la mano e nel ritirarla incontrò la tazza 

del caffè. La prese, l’appressò alle labbra.

— Peuh! è freddo. Che fa?
— Chiamo il cameriere. Si figuri se io posso parlare 
prima che lei abbia bevuto il suo caffè bollente e riacce-
so il mezzo toscano.

Quando furono eseguite le dette importanti cerimo-

nie, il giovane cominciò:

— Gioco una grande carta, cavaliere, un colpo a sec-
co: ma la seconda vista mi urla qui dentro che è la vera. 
Ho bisogno che lei mi creda e mi aiuti.

— Prima di tutto che cosa ha dischiuso la sua seconda 
vista? La riflessione o deduzione o scienza che sia, op-
pure il caso?
— Il caso.
— Bene. Allora posso anche prometterle il mio aiuto, 

se mi lascia la fede nel caso. Parli.

285

— Ho bisogno di ricostruire il fatto.
— Cioè?
— Ho bisogno che posdomani notte – fine del quinto 
giorno, accordatomi da lei – a Milano all’«Hôtel Co-
smopolis», tutto sia come la notte del furto, occupato 
l’appartamento della contessa, persone bauli e valigie, 
occupata la camera N. 24 dal dottor Morandi, occupata 
la stessa del quarto piano dal conte Montagni...

— Può sostenere il viaggio?
— È necessario: l’accompagnerà il dottore Sandroni.
—   E   le   spese?   Non   penserà   che   il   Ministero 

dell’Interno le voglia sopportare.

— Pagherà la contessa di Sant’Agata: si è messa a 

mia disposizione in tutto e per tutto.

— Quando l’ha veduta?
— Tre giorni fa.
— Prima che il caso venisse ad ispirarlo?
— Mi ispirò questa notte.
— Aspetti.
Si vestí in un batter d’occhio. Al momento d’uscire 

però, fissi gli occhi negli occhi, domandò:

— Lei verrà con noi?
— Naturale.
— E non si muoverà dal mio fianco, dal momento 

della partenza alla soluzione?

— Assisterà anche al mio bagno, se le interessa un 

corpo apollineo.

— E allora andiamo.
La contessa Mariella ricevette immediatamente i due. 

286

Si trovavano con lei Piera e il Riccoboni. Gino Arrighi 
espose la sua idea come se proponesse di fare un giro a 
Villa Borghese.

— Neh! guagliò... quando si dovrebbe fare questa vo-
stra spedizione scientifeca? Quando si dovrebbe partire?

— Domani sera col Sarzana.
— E questa sera no?
Ascanio Bonichi stupito lasciò in pace i baffi.
— Questa sera?
— Neh! cavaliere  dillicato, pe’ chi me pigliate! Stu  
bravo giovane ci ha nu chiovo dint’à capa. E va buono!  
Io ci ho fiducia! Io credo a o sango de San Gennaro! 
Vuole partire anche questa sera? E noi siamo pronti.

Girò  lo  sguardo  intorno:  Piera  e Archibaldo  appro-

varono.

—   Grazie,   contessa   –   disse   l’Arrighi   commosso   e 
soddisfatto – ma non so, non credo, che il conte Monta-
gni sia in grado di sopportare il viaggio. Domani forse...

— Chillo pure ha da vení?
— Tutti: anche il dottor Morandi.
— Veda se è in albergo, l’ambasciatore!
Il Bonichi si trovava accanto al telefono; chiamò:
— Dottor Morandi, la contessa di Sant’Agata, la pre-

gherebbe di passar da lei. Subito, sí, subito. Grazie.

Non fu meno stupito degli altri nell’udire di che si 

trattava. Ma si dichiarò pronto e libero.

— E adesso vediamo l’«Hôtel Cosmopolis» – disse 

l’Arrighi.

Prese   il   telefono   e   chiese   la   comunicazione   con 

287

l’albergo di Milano, d’urgenza. Pochi minuti dopo ri-
spondeva quel direttore in persona. L’appartamento del-
la Contessa era libero e lo metteva a sua disposizione: 
occupato il N. 24, ma poteva pregare il viaggiatore di 
accomodarsi in un’altra camera. In quanto alla stanza di 
servizio al quarto piano era sempre a disposizione, an-
che se occupata. Furono fissate le camere per il Bonichi, 
per l’Arrighi, e per il Sandroni che doveva accompa-
gnare il ferito.

— Nu momento! – esclamò la contessa. – Ditegli che 
le stanze dovranno essere a mia disposizione domattina 
alle otto.

Da Milano risposero che stava bene.
— Insisto per questa sera – riprese donna Mariella – 
non vedo l’ora che stu guaio finisca. Il dottor Sandroni 
può prendersi la responsabilità di accompagnare il mala-
to? Veda se lo trova.

Il Sandroni era tornato allora alla «Pensione Nerei-

de».

— Prendi un taxi e vieni al «Plaza» dalla contessa.
— E mo’ chiamatemi u’ purtiere!
Il decorativo portiere garantí che sul Sarzana della se-
ra  stessa potevano trovarsi gli otto letti necessari. Ad 
ogni modo se ne informava immediatamente. E uscí. I 
sei   rimasti   si   guardavano   in   silenzio,   quando   apparve 
Serafina la cameriera che ricevette sbalordita l’ordine di 
preparare bauli e valigie.

—   Perché   –   donna   Mariella   fissava   gravemente 

l’Arrighi – immagino che ve servano puro i bauli.

288

— Tutto come la notte del furto, contessa.
—  Aggio capito! E mo’ premmettete che ve dica na  
cosa. Tutto sto quattro é maggio è per conto mio... no... 
premmettete...! Archibaldo, vi prego, pensate voi a tutte 
cose.

Entrò in quel momento Remo Sandroni, che fece un 
salto di sorpresa, e dichiarò, nell’interesse del ferito, im-
possibile il viaggio.

— Prufessò – lo interruppe donna Mariella che parea 
presa dal fuoco sacro – impossibile o no, ssa da fa! Nun  
ve ne incaricate, che troveremo un altro dottore. Ssa da 
ffa – esclamò quasi ispirata – e se qui ci fosse a sora del 
maestro direbbe de sí, de sí, de sí! E venga puro issa...

— No, contessa – rispose l’Arrighi – potrebbe essere 
un pericolo! È necessario che il conte Montagni si trovi 
nelle condizioni di prima, solo e senza famiglia.

— Vuria sapé che ce bolle int’a capa a stu guaglio-
ne! Beh! ce credimmo cumma a nu atto de fede! Stateve  
cheto, dottore, e non ce mettete a travatura dint’a e ruo-
te.

Il Sandroni s’inchinò di buona grazia. Purché una let-

tiga portasse alla stazione il ferito e un’altra lettiga...

— Ce ne sarà pure una pe’ vuie!
A malgrado l’emozione che li aveva guadagnati, tutti 
i presenti risero in coro, ivi compreso lo stesso dottore. 
E quale chiusura il telefono squillando annunciò che i 
letti sul Sarzana erano acquistati.

— E mo’ – disse donna Mariella, stringendo la mano 
dell’Arrighi – giuvenò, fate l’opera vostra che noi abbia-

289

mo fatto e faremo la nostra.

IX

È naturale, dopo uno stato d’eccitazione, un altro di 

depressione.

Ascanio Bonichi gli aveva consigliato:
— Se fossi in lei non resterei solo fino all’ora di par-

tire.

E invece se n’era tornato a casa, preparata la valigia 
in un batter d’occhio e poi gettato sul letto. La stanza 
del vecchio Remo era deserta: aveva ben altro da pre-
parare il dottore per un trasporto di malato, razionale e 
previdente! Sicché si trovò solo e nel silenzio pomeri-
diano.

È un errore, quando i nervi sono esausti, chiudersi 
nella solitudine: è la dieta per l’affamato, un tormento 
insostenibile. Meglio, meglio un caffè, dei visi ignoti, 
un   corso   rumoreggiante,   il   frastuono   fino   all’assordi-
mento.

Gino Arrighi per prima cosa vide mentalmente sbri-
ciolarsi il castello eretto per un colpo magico di fanta-
sia: gli parve puerile, vuoto, impossibile: se ne accorò, 
se ne vergognò, se ne spaventò. Poi sentí dentro di sé 
che qualche cosa, la sua bella fiducia, se ne andava, ine-
sorabilmente,   come   rena   finissima   dalle   dita.   Ebbe   la 
tentazione d’afferrare il telefono e distruggere ogni co-

290

sa, e ci volle uno sforzo possente per resistere.

— Se resto qui – pensò – impazzisco.
E si gettò dal letto.
Proprio in quel momento qualcuno bussò alla porta 
della stanza di Remo Sandroni. Accolse quel segno di 
vita, che in altri momenti lo avrebbe fatto saltar d’irrita-
zione, quale un messaggero celeste. Gridò, subito, per 
paura che l’ignoto visitatore s’allontanasse:

— Avanti! Avanti!
E si precipitò verso la stanza vuota.
La   porta   s’aprí   silenziosamente   e   apparve   Nora. 
L’energica figura della fanciulla era smentita dal passo 
vacillante, il viso risoluto era pallido cosí che appariva 
contratto.   S’avanzò   lenta   e   malferma,   s’appoggiò   allo 
stipite della seconda porta. Cadde a sedere, le mani pen-
zoloni fissando sul giovane i buoni occhi luminosi, che 
esprimevano tanta gratitudine, che parea persin dedizio-
ne.

— È Iddio che mi ha fatto incontrar lei! – mormorò.
Gino  Arrighi   tremò.   Pure,   tutto   lo   scoraggiamento 
della solitudine di poco prima, si dissipò quasi per in-
canto. A sua volta susurrò:

— Sí, è Iddio che mi ha fatto incontrar lei!
Fra i due, la prima a riprendersi fu la donna:
— Grazie, – sospirò dolcemente, – grazie di tutto...
—   Non   mi   ringrazi.   Se   c’è   qui   chi   ha   il   merito 
d’un’idea, pazza forse, ma unica possibile nel mistero in 
cui ci dibattiamo da tanti giorni, è lei. Fu il suo strazio, 
la sua desolazione che mi ispirò. Tanta pietà mi faceva il 

291

suo muto dolore, cosí nobilmente e semplicemente sop-
portato, che il mio povero cervello fu messo a duro tor-
mento.

Sorrideva quasi con vergogna. Riprese:
— Se ho veduto giusto, anzi, se ho intuito, per mira-
colo,   giustamente,   se   l’idea   che   mi   ha   sconvolto   può 
realizzarsi...

Nora gli posò la mano sul braccio.
— Non dica di piú. Non sono di quelle ragazze che 
non vogliono comprendere e si compiacciono di scher-
maglie inutili! Fin dal primo giorno, a quella colazione, 
vicina a mio fratello, desolata, affranta, non sapendo a 
che afferrarmi, ho sentito su di me il suo sguardo, ho in-
contrato il suo sguardo ben diverso da quello degli altri 
uomini. Venne a me, lei, per annunziarmi la sciagura, e 
mi fu dolce che venisse da lei. Ho sentito un amico, un 
fratello...

Chinò il volto arrossendo e Gino ebbe il coraggio di 

prenderle, di stringerle una mano.

Stettero cosí, muti, in silenzio: poi la mano di lei fu 

alzata alle labbra di lui, senza proteste.

— Domani – mormorò la fanciulla – pregherò tutto il 

giorno...

— Pensi a me, preghi... a mezzanotte. È a quell’ora 

che tutto, si risolverà, se Dio ci aiuta.

— Il mio pensiero sarà con lei domani a mezzanotte... 
e col mio pensiero tutto il mio cuore, con lei e con Dino.

Lui ebbe un sorriso.
— Preghi Santa Rita!

292

— Ah! le cose impossibili! Sono le piú care, le piú fe-

deli compagne della nostra vita!

—   Ed   io   ne   vivo   una   cosí   impossibile   da   diventar 

quasi logica. Mi perdoni se la debbo tacere anche a lei.

— Ha ragione: le idee confidate si sbricciolano. Io 
credo, io le credo. E con me le crede ciecamente la con-
tessa...

— Lo so.
— Ma non può sapere fino a che punto. È un’amica 
semplice, prodiga d’amore. Ha bisogno di credere, ha 
bisogno d’entusiasmo. Lei ha saputo crearlo...

— Istintivamente.
— È sempre istintivamente che ci cattiviamo la sim-

patia altrui. La contessa vede per i suoi occhi...

— La partenza di questa sera, insperata, mi è di gran-
de   aiuto.   Non   osavo   sperarlo.   Rimessa   a   domani   mi 
avrebbe lasciato in un orgasmo insostenibile e pericolo-
so. Iddio mi aiuti, signorina Nora...
— Mi chiami Nora!– mormorò.
— Iddio mi aiuti, Nora, poiché sento che farò del be-

ne. E far del bene porta fortuna.
— Che Iddio l’aiuti, Gino.
Gli posò le mani sulle spalle, poi gli porse la fronte:
— Addio, Gino!
— Addio, Nora!

* * *

Quando Ascanio Bonichi passò a prenderlo, come per 

293

telefono s’era offerto, lo trovò pronto. Il Sandroni aveva 
accompagnato già la lettiga che portava Dino Montagni, 
fra l’emozione di tutta la «Pensione Nereide». La sora 
Settimia e Annarella piangevano come viti tagliate, e la 
stessa miss Collins si soffiava il naso con una frequenza 
sospetta. I due buoni samaritani, Ermanno e Dorotea, 
dopo aver provveduto agli agi del ferito con la delica-
tezza abituale, s’erano chiusi in camera. Il capitano Cel-
li, che rientrava, s’offerse per aiutare il Sandroni e fu ac-
cettato.

Parea che sulla pensione gravasse qualche cosa di mi-
sterioso. Nessuno sapeva il perché della partenza, ma a 
tutti tremava il cuore, come dinanzi a un mistero.

Il Bonichi, nervoso ed allegro, cercò di scherzare, ma 
la imponente padrona lo guardò di traverso. E quando 
partirono confidò alla spaventata Annarella che quel si-
gnore dai baffi non le piaceva, la faceva pensare a quer 
boiaccia de Scarpia, che ha sulla coscienza se la povera 
Tosca si getta a fiume dall’alto di Castello.

— E porta la bombetta in modo come se ci nascon-

desse le manette!

Ben lungi dall’immaginarsi centro di simili espressio-
ni lusinghiere, Ascanio spiegava ad Arrighi un contrat-
tempo.

— Il portiere dell’albergo s’è vantato: quattro singoli 
e due cabine solite. Passi per una: va anzi bene per il fe-
rito e il dottore che lo sorveglia. Ho dovuto prender la 
seconda per me e per lei: le secca?

— Come? Viaggierò sicuro. Lei russa?

294

— Io no. Del resto mi premunisco. È ridicolo prende-
re il letto e non dormire. Cosí, mezz’ora prima, ingoio 
una compressa di Dial e riposo come una marmotta e 
l’indomani sono calmo e riconciliato con la vita.

Lo guardò con la coda dell’occhio.
— Gliela consiglio. Lei avrà bisogno domani di tutte 

le sue facoltà. Se la desidera, ne ho.

Gino sorrise entro di sé.
— Ma si, volontieri! Lei pensa a tutto!
Ora il Dial, come tutti i paradisiaci, ha delle intermit-
tenze deliziose: chi ne subisce l’influenza passa, da un 
dormiveglia breve e cullante, al sonno piú profondo.

Fu in un dormiveglia, al lume della luce azzurra, che 
Gino vide il Bonichi visitare con somma cura e precisio-
ne la valigia e gli abiti del compagno. Pensò:

— Cerca il falso anello, come se invece di Ascanio si 

chiamasse Tomaso. Burlone, il sor Bonichi!

E felice si riaddormentò.

X

Il segretario Berrolini aveva passato una mezza gior-
nata   agitatissima,   escogitando   mille   mezzi   per   capire, 
facendo mille supposizioni, finché un commissario in-
viato dalla questura aveva fatto capire che l’autorità non 
amava che si desse un allarme qualsiasi nei viaggiatori. 
Erano   pochi   del   resto,   per   un   caso   provvidenziale,   e 

295

quei pochi furono gentilmente avvertiti, come del resto 
il personale dell’albergo, che l’indomani a mezzanotte 
dovevano esser tutti rientrati e l’autorità si sarebbe per-
messa   di   chiuderli   per   un’ora   nelle   rispettive   stanze. 
Pensarono – e si lasciò credere – che un alto personag-
gio si sarebbe fermato in incognito, e desiderava non es-
ser disturbato per un paio d’ore, non piú. Soprattutto si 
raccomandava la discrezione e ci si contava. L’indomani 
però   il   Berrolini,   quando   ricevette   sulla   soglia 
dell’albergo i viaggiatori, fremeva di curiosità. Ma l’ora 
mattutina  permise  a  tutti  d’occupar  le  proprie  camere 
senza essere osservati: quindi gli ospiti dell’albergo, ve-
dendo il Morandi e il Riccoboni, e soprattutto la coppia 
siamese  Arrighi-Bonichi,   non   sospettò   che   fossero   il 
personaggio   misterioso.   Durante   tutto   il   giorno   bar, 
atrio, e sala d’aspetto rigurgitarono di persone eteroclite 
venute coi più strani pretesti. Il barman lavorò senza po-
sa. La colazione e il pranzo furono affollati e si rimandò 
la gente. Il bello si è che nessuno sapeva o immaginava 
il   perché:   strano   caso,   direttore,   segretario,   contabile, 
portiere,   telefonista,   camerieri,   cameriere,   facchini   e 
piccoli dell’ascensore mantennero gelosamente la con-
segna del silenzio, anche dinanzi alle parche mancie di 
qualche giornalista.

Il   Bonichi   non   abbandonò   l’Arrighi   un   minuto:   il 
Sandroni passò quasi tutta la giornata dal ferito. Verso le 
quattro del pomeriggio – ora del colloquio, di tanti gior-
ni prima – la contessa visitò il Montagni e rimase con 
lui quasi un’ora, senza testimoni. Lo aveva consigliato 

296

l’Arrighi.

— Non può venir lui, contessa: bisogna che vada lei!
— Maometto? E pappiamoci Maometto. Visitare gli 

infermi è opera di pietà.
Ne uscí commossa.
— Piera mia, è nu bravo guaglione! Che la madonna 

del Carmine lo salvi dal guaio!

Sempre dietro consiglio di Gino Arrighi, andò a teatro 
la sera con Archibaldo. Andò al Dal Verme ove si rap-
presentava la  Tosca, e per l’emozione – quella povera 
Tosca e quel Borbone di Scarpia la eccitavano sempre – 
non cessò di parlar del Montagni col palikaro. Piera an-
dò a letto e Serafina prese posto nella poltrona come 
quella sera. Le trovarono cosí i reduci dal teatro.

In   quanto   al   Montagni,   l’Arrighi   ricorse   ai   mezzi 

eroici.

—   Gli   somministrerai   –   raccomandò   allo   zio   –   un 
sonnifero capace di non lasciarlo svegliare, qualunque 
cosa accada, per tutta la notte.

— Ma...
— Non c’è ma che tenga: deve essere cosí. È anche 
meglio per lui lui. Se provasse uno spavento non sareb-
be peggio?

Remo ne convenne. Poi domandò:
— Quando deve addormentarsi?
— Alle ventitré e non destarsi che all’alba.
— Sarai servito.
Il Morandi si sottomise con buona grazia ai consigli 

dell’Arrighi.

297

— Se mi da la sua parola che non uscirà di camera se 
non   quanto   la   chiamerò,   posso   anche   fare   a   meno   di 
chiuderla dentro.

— Mi chiamerà?
— Certamente. Stia pure in pigiama e soprattutto in 

pantofole chiuse. Intesi?

— Intesi.
Il Berrolini fu chiamato e avvertito egualmente di re-
star in camera – in pantofole chiuse – fino a quando non 
fosse chiamato. Anche a lui si promise che lo si sarebbe 
avvertito.

Così disposte le cose, Gino Arrighi si fece invitare dal 
Bonichi a una lunga passeggiata in carrozza nel Parco. E 
la giornata finí senza incidenti. Qualche minuto prima 
delle 21 mentre la contessa e il Riccoboni salutavano 
Piera per recarsi al Dal Verme, i due detectives, che non 
avevano pranzato all’albergo, tornarono.

— Ho bisogno – disse l’Arrighi a donna Mariella – di 

vedere la valigia dei gioielli.

Si trovava nell’armadio a specchio, precisamente co-
me l’altra volta. La fece aprire. Vi si trovavano i gioielli 
rubati.

— E la scarpetta rossa? – domandò a Piera.
La fanciulla non l’aveva più rimessa al posto di pri-

ma: la teneva nel baule.

— Abbia la bontà di cercarla.
Il   Bonichi   sciolse   dalla   velina   l’altra   scarpetta   che 

conteneva l’anello vero.

— Rimetta ogni cosa come quella sera, la prego.

298

Piera obbedí. La valigia fu richiusa e la fanciulla ne 
ritirò la chiave che appese alla catenella del collo. A ri-
chiesta   la   contessa   e   il   Riccoboni   mostrarono   le   loro 
chiavi e la compagnia si disciolse.

— Lei crede che il ladro questa notte possa ripetere il 

suo furto?

— Chi sa! – fu la risposta.
Ma poi – la voce non era tranquilla – seguitò:
— Può darsi che questa notte non si ripeta il furto. Le 
spiegherò allora la mia idea, verificheremo insieme, se 
quel   che   penso   è   giusto,   e   lei   mi   concederà   qualche 
giorno d’attesa.

— Bisogna che la sua fede sia ben forte!
— Lo è. Chi la illuminò fu...
— Capisco...
E il Bonichi non poté dissimulare un sorriso.
— Non può capire, quantunque chi mi venne in aiuto 

sia il suo grande maestro, che insegna con la pratica...

— E cioè?
— Il caso.
— E va buono, come dice donna Mariella.
Per intanto andarono a un caffè concerto del Corso. E 
un po’ prima di mezzanotte si trovavano già nell’atrio in 
compagnia del Morandi e del Berrolini, che friggevano, 
quando rientrarono la Contessa e il Riccoboni.

Il Bonichi diè l’ordine di chiudere tutte le stanze, e 
personalmente chiuse quelle del segretario e del diplo-
matico, il quale smentiva spudoratamente la tanto vanta-
ta impassibilità della carriera.

299

Gino Arrighi salí al quarto piano. Il maestrino dormi-
va profondamente. Fe’ cenno al Sandroni di uscire e lo 
seguí chiudendo la porta, ma senza giro di chiave. Di-
scesero. Sulla soglia della camera di Piera bussarono di-
scretamente.
— Avanti!
La   fanciulla   era   coricata,   Serafina   nella   poltrona   a 

piedi del letto. Gino mise il paletto alla porta.

— Mi raccomando – susurrò l’Arrighi – qualunque 

cosa vedano, non si muovano. Vegliamo noi.

Augurarono la buona notte alla contessa che si ritirò. 

I quattro uomini passarono nella stanza del Riccoboni.

— Scusi – disse Gino Arrighi al palikaro – se proce-
diamo ad una toeletta da spagnoli che viaggiano in se-
conda classe.

Si scalzò e indossò delle pantofole chiuse, felpate. I 

tre lo imitarono.

— E adesso che Iddio e il caso ci aiutino!
L’orologio del polso gli segnava mezzanotte e trenta-

cinque. Il silenzio gravò profondo.

Poco   abituati   all’appostamento   lungo   e   spossante   i 
due vecchi si assopirono. Ma il Bonichi parea tramutato 
in sasso, mentre Gino Arrighi si curvava spesso tenden-
do l’orecchio. Passò del tempo, forse piú di mezz’ora. 
Esattamente quando l’orologio a fosforo accusò il tocco 
e dieci, un lieve fruscio arrivò, soffocato ma continuo. 
Gino con la mano tremante scostò appena le tende che 
separavano la stanza di Archibaldo da quella di Piera. 
Apparve il fioco lume della lampadina velata, che ri-

300

schiarava l’ambiente.

Un cenno del giovane e i tre gli si accalcarono dietro. 
Ecco   muoversi   le   tende   che   separavano   dalla   camera 
della contessa, e donna Mariella apparve, in vestaglia 
bianca, rigida, a passo fermo, se pure incerto. I tre soffo-
carono con isforzo un’esclamazione. Gino sguisciò nella 
stanza di Piera per far coraggio alle due donne: ma non 
ce   ne   fu   bisogno:   dormivano   ambedue   saporitamente. 
Senza esitare la contessa aprí l’armadio a specchio, che 
Gino aveva avuta la precauzione d’ungere perché non 
cigolasse, ne cavò la valigia dei gioielli che depose a 
terra. Si inginocchiò, l’aprí, ne estrasse le scarpette ros-
se, la rinchiuse, la rimise a posto e spinse l’imposta a 
specchiera, si diresse alla porta, levò il paletto, l’aprí, 
uscí chiudendosela dietro leggermente.

I   quattro   l’imitarono   di   corsa.   Camminava   già   nel 
corridoio, veloce, ma la raggiunsero che s’era fermata 
davanti al N. 24 e crollava la testa. Susurrava:

— No! No! Per lui! Per il poveretto!
Affrontò la scala, sempre seguíta, salí al quarto piano, 
aprí la porta del maestrino ed entrò, ma non la richiuse. 
Dalla porta la videro a piedi del letto fissare il dormien-
te. Susurrava:

— Figliolo! Figliolo! Povero figliolo!
Sul   canterano   c’era   un   anello   qualunque,   procurato 
dall’Arrighi,  con  uno  smeraldo  falso.  Lo  prese:  frugò 
nelle   scarpette,   non   riusciva.   Si   accovacciò   a   terra, 
sciolse le veline, prese l’anello vero e lo pose sul cante-
rano.

301

— Per ricordo... di Lui!
Si trovò di lato al baule aperto: vi ficcò una scarpetta.
— Per ricordo di Lei!
Aveva nell’una mano i gioielli avvolti nella velina e 
nell’altra una scarpetta in cui aveva messo l’anello fal-
so. Uscí.

Fu in quel momento che il Bonichi sentí sul braccio la 
mano di Gino che stringeva come una morsa. Lo guardò 
stupito, vide che gli occhi gli sfavillavano come carbon-
chi, ma insieme sentí allentarsi la stretta e vide le pupil-
le   raffreddarsi.   La   contessa   diretta   al   cancello 
dell’ascensore vi aveva appoggiata la persona, come se 
cercasse il richiamo. Aveva però le mani imbarazzate. 
La destra insinuata nei ferri, lasciò sfuggire scarpetta ed 
anello: s’udí un colpo secco, poi un altro argentino che 
gli succedette per poco.

Allora la dormente si rivoltò alla scala e discese. Al 
secondo piano si fermò dinanzi alla camera salotto, la 
spinse, entrò. E fu seguita. Mormorava:

— Figlioli... figliuoli miei!
Cercò la chiave, aprí il baule delle cassette, insinuò 
sotto la coperta ruvida il pacco dei gioielli nella velina, 
rinchiuse. Passò nella propria camera, s’adagiò sul letto.
Nell’attraversare che fecero i quattro quella di Piera 
constatarono che le due donne dormivano ancora sapo-
ritamente. Gino spinse il paletto e raggiunse i compagni 
nella stanza del Riccoboni, di cui però chiuse la porta.

— Ebbene?
— Meraviglioso!

302

Anche il Bonichi era commosso. Accese mezzo tosca-

no con le mani tremanti.

— Ma non è tutto, – disse Gino, – andiamo!
— Dove?
— Dove? Ma a cercar l’anello, la vera prova, l’ultimo 

pezzetto del puzzle!

Ascanio saltò in piedi.
— Lei... crede?
— Credo? Ne sono certo! Non può essere che cosí.
Passando, liberarono il Morandi e poi chiamarono col 

telefono il Berrolini.

— Dia la corrente, prego, e faccia salire l’ascensore 

al terzo piano.

E susurrò al Bonichi:
— Speriamo che la scarpetta non l’ostacoli.
Ma la scarpetta non ostacolò, anzi ruzzolò e cadde 

nella fossa.

— Scendiamo!
Penetrarono muniti di lampadine sul pianterreno del 

pozzo.

— Cerchiamo senza stancarci!
Trovarono la scarpetta e presso quella il nuovo anello. 

Ma non l’altro.

— Eppure!... eppure!...
— È stata fatta la pulizia tante volte! – disse il Berro-

lini.

— Pulizia d’albergo!
Ad   uno   ad   uno,   stanchi,   i   cercatori   si   sollevavano. 

Soltanto Gino continuava febbrile e infaticabile.

303

— Trovatemi uno scalpello!
C’era una fenditura in un angolo, mezzo nascosta da 
residui di spazzatura. Vi si accaní. Ad un tratto diede un 
grido di trionfo.
— C’è! C’è!
E alzandosi mostrò un anello d’oro nel cui castone 

uno smeraldo opaco parea nascondersi privo di vita.

— Ecco l’ultimo pezzo del puzzle!

304

EPILOGO

305

— Sí, caro cavaliere, nel corso del sonno normale, il 
paziente si leva, eseguisce atti complicatissimi e in ap-
parenza intelligenti, parla, compiendoli, in relazione a 
quelli, e i suoi movimenti sono perfettamente coordina-
ti. Perché ora non dedurre da ciò, scientificamente con-
statato, che il fenomeno possa ripetersi tale e quale?

— Che corruttore quel Freud!
— Corruttore? Non direi!
Passeggiavano a Villa Borghese godendosi il fresco 

d’un bel tramonto di prima estate.

— Ripetersi un fenomeno? E tale e quale? È azzarda-

to. Le è riuscito, ma è azzardato egualmente.

— Chi sa poi se il fenomeno si è riprodotto. Può an-
che spiegarsi con un ipnotismo incoscientemente proiet-
tato   da   me,   con   tutti   quei   preparativi,   l’emozione,   il 
viaggio, il colloquio con Dino... – lo chiamava Dino. 
–   ...la   cerimonia   della   valigia,   e   che   so   io!   Del   resto 
l’ipnotismo non è un sonnambulismo procurato?

Un’automobile che passava li sfiorò: ne partirono dei 

saluti.

— Bella ragazza! – esclamò il Bonichi arricciandosi i 

mustacchi.

Era miss Mary Ambrose nella macchina di Luigi Ot-
tone, col piccolo colonnello Renzi, Virgilio Morandi e 
Mario Celli.

306

— Bella ragazza, ne convengo! Ma per me è qualche 

cosa di piú.

— Che cosa?
— È la Provvidenza!
— La Provvidenza?
— Certo. Fu lei, finta sonnambula per sorvegliare il 
fidanzato, che seminò in me l’idea miracolosa. La so-
gnai una notte, quando piú lei, cavaliere, mi aveva sco-
raggiato. La vidi in sogno, seguita da tutte le donne che 
in  quei  giorni  avevano  contatti  anche  superficiali  con 
me... tutte... compresa donna Mariella! Ricordai il suo 
sonno pesante... di cui si lamentava! Fu un baleno. Poi 
ricostrussi tutto il gioco di puzzle.

— Ma se la contessa non fosse caduta nel sonno ipno-

tico quella notte?

— Avrei spiegato a lei la mia idea, avremmo trovato 
l’anello, e... avremmo pazientemente aspettato. Mi sba-
glio?

— No... ma preferisco – e lei con me – che sia andata 

cosí!

Un’altra macchina passava, ma si fermò di colpo. Era 
Piera Séllero che guidava, tutta vestita di bianco: s’alzò, 
e si videro le scarpette rosse. Accanto a lei Dino Monta-
gni, che salutava e sorrideva. Ma sorridevano pure le 
gravi ed anziane persone che si trovavano all’interno, la 
contessa Mariella, il professor Serventi, il Sandroni ed 
Archibaldo che succhiava l’onice dello scudiscio.
— Neh! giuvinò, quando ci darete i numeri!
— I numeri, contessa?

307

— Sí, quando ci spiegherete perché il conte, qui, non 

lo avite misso a San Francisco!

— Perché s’è trovato l’anello, contessa!
I tre vecchi di comune accordo si divertivano a secon-

dar donna Mariella.

— Ha ragione la contessa!
Ma con tutta la ragione la buona signora dovette an-

darsene senza i numeri.

— Nun site nu capugiovane, ma nu caputosto!
— Questo è merito mio, – disse il Bonichi quando re-
starono soli – lo riconosca. Sono io che ho dichiarato 
inutile spiegar certe cose alle donne, che s’infischiano 
delle cause e s’attaccano ai risultati. Del resto l’anello 
s’è trovato e basta!

— Ma la scarpetta?
— La contessa – domandò il Bonichi, invece di ri-
spondere, – è al corrente delle lettere trovate nella cas-
setta del Montagni?

— Sí. Fu il Riccoboni. Ed io che l’ho sospettato! Ma 
è un cuor d’oro! Si figuri che ha rassegnato nelle mani 
del conte Montagni l’amministrazione del patrimonio di 
donna Mariella.

— Sicché presto avremo delle auspicate nozze?
— Prestissimo. Donna Mariella ha dichiarato di con-

siderare la signorina Séllero come una figliuola.

S’era fermato.
— A proposito, cavaliere, posso chiederle un grande 

favore?

— Dica. Se è in poter mio...

308

— Vuol farmi da testimone?
— Ah! Ah! – e il Bonichi spezzò un sigaro.
Ripassò veloce e turbolenta l’automobile con Mary 

Ambrose. Ascanio la seguí con lo sguardo e mormorò:

—   Non   dia   troppo   merito...   all’America.   Forse   le 
scosse il cervello addormentato. Ma è un’altra che com-
pí il miracolo, ispirandole il genio del cuore!

— Nora!
— Ho detto America... a quella... – Additò l’auto fug-

gente. – E lei chiami quell’altra, per ora... Italia.

Gli strinse le mani.
— Farò il testimone. E in bocca al lupo, Arrighi!
