La lingua siciliana è unu di lu risultatu dâ evoluzioni dû latinu au latu dû sardu, francisi, spagnolu, catalanu, portuchisi, gagliegu, talianu ecc. In Sicilia parlanu sicilianu 4,6 migliuna di cristiani lassannu stari tutti i siciliani chi travaggianu fora dâ Sicilia.



La lingua siciliana è un elementu funnamintali di appartininza a na comunità. Sempre ha sidu a lingua propria da Sicilia. Accamora a nostra lingua s’attrova na situazioni di piriculu i hamu stari accura. La rialità di na lingua chi ‘un happi i ‘un havi ricanuscimentu i cu un nummmaru nicu di parlanti nu cuntestu internaziunali. Accamora è prisenti na situazioni di diglussia o bilinguismo suciali disecuilibratu, cu talianu in situazioni duminanti senza pinsari a chiddu chi significa la falta di pristiggiu suciali nû futuru di sta lingua. Ni sta situazioni gravi ja è nicissaria na pulitica linguistica pi putiri firmari lu prucessu di sustituzioni linguistica.


U primu pinseru chi li cristiani hannu cuannu si parla di lingua siciliana i di ricanuscimentu è chiddu rilativu a u piriculu di vuliri spartiri u Statu, l’appartinenza a quarchi partitu puliticu, di innipinnenza, ect. Mi pari giustu riurdari cû Forum LinguaSiciliana.org sempri ha sidu un Forum sociali senza culligamenti câ politica. Jo ‘un sugnu siparatista ni sicilianista. Sugnu ‘un sicilianu chi si cundisira talianu i europeu. U nostru scopu ha sidu sempri chiddu di travagghiari pi criari na cuscienza civili; pi fari a manera chi li siciliani ‘un si virgugnassiru di parlari  i scriviri in sicilianu. P’arrinesciri a sajtari u disaggiu di sentirisi furasteri in casa propria. Pi li picciotti siciliani u sicilianu addivintau na lingua forastera na lingua ammucciata dinta i muri da casa. Pinsamu a tutti li libbra chi si pubblicanu ogn’annu in sicilianu. A maggiuria portanu a traduzioni in talianu. Picchi sti libbra, chi sunnu distinati a lu mircatu sicilianu hannu essiri scrivuti miremma in talianu? Un sicilianu avissi arrinesciri a leggiri u sicilianu. Pero ‘un u sapinu fari i si mpappinanu.


N’autru pinseru chi hannu chiddi  chi ‘un sunnu d’accordu pi ricanusciri u sicilianu (i dintra di sta categoria ci sunnu puru intillittuali), è chi insignari u sicilianu a li picciliddi è na perdita di tempu i di risursi. Megghiu cuncintrarisi pu studi di li linguii furasteri.  Cettu semu d’accordu cu stu concettu di canusciri megghiu i linguii forasteri però un semu d’accordu pu culligamentu chi sti intillittuali fannu pi giustificari u fattu chi ‘un s’avissi insignari u sicilianu na li scoli. I chistu mi pari chiaru pi l’Italia unni sunnu picca li cristani chi ponnu diri di canusciri na lingua forastera. Chistu significa chi in Italia l’attiggiamentu di chiusura pu sicilianu miremma s’attrova pi li lingui forasteri. I nuatri putissimu fari u stissu discursu pu talianu. A lingua taliana cumparata cu lu spagnolu, u francisi i chiossai cu l’inglisi è na lingua nica, i minurtaria pu nummaru di li cristiani chi a parlanu nu munnu. Si è na perdita di tempu i di sordi insignari u sicilianu na li scoli putissimu fari u stissu discursu pu talianu: in Italia s’avissa scriviri, parlari i comunicari sulu in inglisi, accussi semu cchiu aperti au munnu i sparagnamu sordi i tempu…Cuanti, di chiddi chi raggiunu accussi ni confronti du sicilianu, ci mittissiru a firma a stu tipu di raggiunamentu?


Nuatri chi vulemu cu sicilianu si insignassi na li scoli semu d’accordu ci ‘nzemmula s’avissi insignari di na manera cchiu forti na lingua forastera ‘nzemmla a lu sicilianu i au talianu. Na situazioni unni sunnu li cristiani chi ponnu dicidiri comu discutiri patennu da na situazioni di parità di canuscimentu linguisticu. Semu cunsapivuli chi a nostra lingua accuminciau un prucessu di assimilaziuni cu talianu. Sempri cchiu cristiani ‘un parlanu in sicilianu i li paroli si vannu pirdennu. Si cuntinuamu accussì a nostra lingua scumpari manciata pi lu talianu. Nuatri cummattemu sta situazioni i addumannamu a gran vuci l’insignamentu du sicilianu nta li scoli pi cuntrastari a perdita culturali di nostri picciotti.


Semu cunsapivuli chi pi valurizzari la nostra lingua n’hamu a moviri dintra dû cuntestu puliticu. Chiddu chi n’addumannamu i hemu addumannatu a li partiti politici in Sicilia è: zoccu facistivu o aviti in progettu di fari pi na politica linguistica in Sicilia. Pi stu mutivu cuntattamu tutti i partiti pulitici in Sicilia i li capigruppu di li gruppu pallamintari a l’ARS.


Finu accamora li unici documenti di liggi da Riggiuni Siciliana supra la valurizzaziuni dû sicilianu dû dopuguerra a oggijornu forunu la liggi n. 58 du 1953 chi detti un contributu spiciali a lu “Centro studi Filologici e Linguistici siciliani”, a liggi n. 85 du 1981 ”Provvedimenti intesi a favorire lo studio del dialetto siciliano …” i lu DPR n. 246 del 14 maggio 1985. Chistu voli a diri chi a riggiuni fu pillica na ligislaziuni linguistica i nenti s’ha fattu pi valurizzari lu sicilianu. Picchì comu sapemu ‘un si pò fari na pulitica linguistica seria lassannu li scoli dicidiri si fari cuacchi ura di attività extra-curriculari pi li piccioti di la scola e finanziannu sti tipi di attività cu sulu £ 5.000,00 pi institutu.

Puru  li prupusizioni di liggi hannu mancatu. A niveddu riggiunali a sula prupusizioni intirissanti fu chidda dû diputatu riggiunali Nino Strano nû 1996 a la Riggiuni Siciliana. Sta prupusiziuni addumannava di renniri obbligatoriu u studiu da lingua, da storia i da littiratura siciliana accuminciannu du annu scolasticu 1996/1997. Sta liggi intirissava i classi cuarti i quinti da scola ilimintari cu 3 uri simanali. Di sta pripusiziuni ‘un si sappi cchiu nenti. Nuatri di LinguaSiciliana.org cuntattammu lu diputatu Ninu Strano però ‘un appimu riscontri. Lu sicilianu ‘un conta nenti i ‘un havi un rolu ufficiali nâ riggiuni. I nenti sa fattu finu accamora. I hamu pinsari chi a riggiuni putissi ligifirari pi so cuntu senza essiri in cuntrastu cu li liggi du Statu Italianu grazzi a l’articulu 14 du propriu Statutu Riggiunali chi finu accamora ‘un attruvatu n’applicaziuni china.

A niveddu naziunali li diputati siciliani nenti ficiru i nenti dissiru cuannu fu appruvata la liggi naziunali n. 482 du 15 dicemmiru 1999 supra i linguii minuritari in Italia intuata “Norme a tutela delle minoranze linguistiche storiche . Sta liggi mancu nintua au sicilianu i è in tutali cuntrastu cû l’articulu 6 da Custituzioni: “la Repubblica Italiana protegge le minoranze linguistiche…”.


A niveddu europeu a situazioni è drammatica. Putemu attruvari sulu na ‘ntirrugaziuni scritta n. E-3030/01 du 30 Ottoviru 2001 chi u diputatu europeu Francesco Musotto prisintau ammatula. Sta ‘intirrugaziuni happi na risposta ufficiali dû Commissariu Reding pi cuntu dâ Cummissioni Europea. A sustanza fu chi la Cummissioni ‘un po fari nenti contra un Statu pi addumannari mudifichi na ligislazioni supra i linguii minuritari. Pò addumannari canciamenti sulu si la liggi in chistioni è in contra a li diritti funnamintali di li cristiani.


Chista è a situazioni ginirali pi la pulitica linguistica in Sicilia. Miremma cumparannu a Sicilia cu l’autri riggiuni in Italia sauta na l’occhi la differenza di l’attività pulitica ni stu campu. Lassannu fora a Sardigna i la riggiuni Friuli, chi happiru a propria lingua ricanusciuta, hamu annintuari lu Piemonti, cû la liggi riggiunali dû 10 Aprili 1990, nummaru 26, la Lombardia, lu Venetu, l’Emilia Rumagna, la Campania, la Liguria. Tutti riggiuni a statutu ordinariu chi hannu liggi pi addifenniri a propria lingua.


Chiddu chi n’addumannamu i hemu addumannatu a li partiti politici in Sicilia i li capigruppi di l’Assemblea Riggiunali Siciliana è: zoccu faciti o aviti in progettu di fari pi na politica linguistica in Sicilia. Pi stu mutivu spiammu a tutti i partiti pulitici in Sicilia. Mannamu na littra l’8 Innaru 2005 (in talianu), i n’autra littra u 16 Innaru a tutti chiddi chi ‘un ni havianu arrispunnutu.


I risultati ‘un sunnu cunfurtanti cumu putiti biriri nâ tabedda câ sutta. I partiti chi si putissiri chiamari riggionalisti (Nuova Sicilia, FNS, Sicilia 2010, Patto per la Sicilia, Primavera Siciliana), chi avissiru essiri chiddi chi s’avissiru ‘ntirissari chiossai a la chistioni linguistica i culturali siciliana, mancu n’arrispunneru.  Chi diri pi esempiu da tutali mancanza di intiressi dû Partitu “Nuova Sicilia” chi havi miremma un Consulenti Culturali” o u FNs chi hannu miremma a prumuziuni da cultura siciliana nu programma puliticu. Sta mancanza chi n’aspittavamu pi esempiu pi tutti lìautri partiti naziunali. Happimu na littra ‘ntirissanti da Giovanni Bruno, Vici-sicritariu Riggiunali dû Sdi Sicilia, chi mi passi cunsapevuli dâ prublematica. N’arrispunniu miremma u sicritariu du Partitu du Populu Sicilianu. Putiti attruvari chiddu chi n’arrispunneru cchiu sutta.


U mutivi principali dû fattu chi ‘un happimu pulitici chi n’arrispinneru pò essiri varia: chistu è un mumentu puliticu senza elezioni ni campagni elettorali; li pulitici cuntattati sunnu troppu inchiffarrati; o picchi a li pulitici siciliani ‘un intiressa pi nenti a chistioni dû sicilianu; . Vi lassu a vuatri la dicisioni finali.


Ogni jornu chi passa è na parola chi si perdi, un pezzu da nostra cultura chi scumpari pi sempri. ‘Un s’hava perdiri cchiu tempu. Cu dici chi si voli intirissari da Sicilia i da so ricchizza culturali ‘un si po scurdari da propria lingua.  Nuatri ‘un ni damu abbentu.

Chisti sunnu i nostri prupusiziuni pi valurizzari a nostra lingua:

Ricanuscimentu da Riggiuni dû sicilianu comu lingua riggiunali ‘nzemmula a lingua taliana.
Insignamentu dû sicilianu nta li scoli di l’isula accuminciannu da li scoli ilimintari.
Criari na l’Univirsità siciliani (Palemmu, Missina, Catania i Castrugiuanni) na cattidra di “Lingua e letteratura siciliana”
Criari na Cummissioni Riggiunali pi la nurmalizzaziuni lingistica du sicilianu.
Utilizzu obbligatoriu dâ lingua siciliana nta l’amministrazioni pubblichi nzemmula a lingua taliana.
Diffunniri i appujari la cultura, u tiatru, la littiratura i giunnali in sicilianu.
Criaziuni di un canali tilivisivu riggiunali in lingua siciliana.
Toponomastica in sicilianu nta li strati i nta li cidadi di l’isula.
Chisti ponnu rapprisintari i primi passi di na pulitica cchiù granni cu scopu di ripigghiarisi na lingua chi cchiu passa u tempu cchiu si va pirdennu.

La redazziuni “La Sicilia e li Siciliani” havi lu piaiciri di prisintarivi “Stupor Mundi” lu tiggi in lingua siciliana pi li siciliani di la Sicilia e di tuttu lu munnu. “Stupor Mundi” voli diffunniri la cultura siciliana e la sicilianita cuntannuvi li nutizi nazziunali e ‘ntirnazziunali pi menzu di la nostra lingua ‘n virsioni culta; un sicilianu littirariu ca nuddu parra ma chi tutti ponnu capiri distintu di li vari parrati dialettali lucali. La stissa lingua chi usarunu Veneziano, Meli, Martoglio, e chi veni usata di li pueti cutempurani e di la Wikipedia siciliana. Dda lingua figgia di lu primu vulgari dignu di essiri chiamatu lingua usatu a la curti di Federicu II (secunnu), dittu lu “Stupor Mundi”, la maraviggia di lu munnu. Tuti li puntati di lu tiggi li putiti truvari macari nni lu canali youtube www.youtube.com\stupor Mundichannel, ni lu situ www.stupormundichannel.it e videmma na lu nostru situ www.linguasiciliana.org na vota a la simana, lu venniri

E` lu Sicilianu nsignatu a liveddu di unversita`?  Anzi, putemu dumannari, e` lu Sicilianu nsignatu nta qualchi postu?

Secunnu diversi amici chi annu pusizioni accademici, la risposta e` NO. Ripetu chiddu chi dissi unu ca e` Sicilianu-Amiricanu ma chi nasciu in Sicilia.

Nta Sicilia uoggi sulu qualchi pueta scrivi in Sicilianu. Lu maggiuranza di li Siciliani, spiciali la nova ginirazioni, nu parranu o nun sannu parrari u dialettu picchi giniralmenti parranu un Italianu Rigiunali, eccettu in famigghia o cu li so amici Siciliani… U Sicilianu, pi quantu nji sacciu iu, nun e` nsignatu nta nuddu postu, mancu a Palermu o a Catania. E pi quantu nni sacciu iu nun e` mancu nsignatu nta li Stati Uniti.



Iu sugnu un lauriatu di l’Universita` di Michigan e in Austu 2001 ricivivi lu bullittinu chi stampanu dda` unni annunziavanu la furmazioni di na cattidra di Grecu Mudernu, in parti finanziata di l’Universita`, in parti finanziata di la Fundazioni pi li Studi di Grcu Mudernu.  La cattidra fu numinata in onuri di lu pueta Custantinu Cavafy.  Certamenti la comunita` Grco-Amiricana apprezza tantu la so lingua e la so riputazioni finu a lu puntu di arricogghiri sordi pi furmari na cattidra pi la prisirvazioni e la prumozioni di lu Grecu Mudernu.

Si avissi accittari comu datu chi la lingua Siciliana e` na lingua indipindenti e pi dirittu.  Nun e` un dialettu di l’Italianu.  Iu parrai assai di chistu nta lu me libru, Introduction to Sicilian Grammar.  Siccomu a Sicilia avi la so storia ed e` na lingua di dirittu, avissi a riciviri lu stissu ricunuscimentu di qualunqui avutra lingua Rumanza chi avi la so storia e li trdizioni so propri.  Fussi troppu diri chi lu Sicilianu e` accussi mpurtanti comu l’Italianu nta lu munnu d’affari e di rilazioni ntirnaziunali. Ma puru, avissi a ristari comu un mezzu mpurtanti pi la supravvivenza di lu patrimoniu culturali Sicilianu. Dunqui, parissi apprupriatu dumannari:  Comu megghiu po essiri raggiuntu stu scopu?


Iu veramenti criu chi pi promoviri e prisirvari la lingua Siciliana, La cumunita` Suculu-Amirican, avissi a cupiari la cumunita` Grecu-Amiricana e furmari na cattidra di Studi Siciliani.  Pi chistu ci vulissi tra i Siculu-Amiricani n’organizzazioni chi ntavulassi na discussioni tra cchiu` di na universita` chi putissi essiri vulintirusa a finanziari parzialmenti un studiu simili.


Li Studi Siciliani avissiru a cuntiniri diversi attivita`.   E chisti fussiru:

Prumoviri l’usu di la lingua Siciliana

Stabiliri reguli ortugrafichi fermi pi sillabbari la lingua , mentri  per ora ci sunnu tanti diffirenti modi di sillabbari.

Arricogghiri tutta la littiratura esistenti e fari classi in sicilianu.

Incuraggiari l’usu littirariu di lu Sicilianu.

Stabiliri un parauni chiaru tra i vari dialetti Siciliani

Misurari finu a chi puntu lu Sicilianu e` usatu e promoviri lu so usu.

Stabiliri ligami cu li Siciliani di la Sicilia pi ncuraggiari dda` un usu cchiu` apertu di lu Sicilianu.

Arricogghiri e sarvari stori e cunta, cuntati di l’anziani o di qualunqui pirsuna prima chi stu matiriali scumparisci


Studiari la storia di la Sicilia e li so forzi sociueconomichi chhiu` forti pi dari n’insegnamentu chiaru di li circustanzi storichi di la Sicilia.

Spero chi stu pocu di discussioni po` spinciri li Siculu-Amiricani a pinsaricci supra e agiri in modu di mustrari ca nu vonnu vidiri la scumparsa di la so lingua.

U pugghisi miridionali, ca si chiama salintinu, è unu dialettu sicilianu, tantu quantu lu è ‘u missinisi, e ‘nfatti s’assimigghianu. Sta simigghianza veni di lu fattu ca ‘nta tutti e dui ‘sti zoni si parrava lu grecu finu allu millicincucentu armenu, e lu grecu chianu chianu murennu venni sostituitu c’u sicilianu.


Lu stessu vali pi lu calavrisi miridionali, ca finu allu millicincucentu fu grecu, e dopu divinni sicilianu. Chistu e duvutu allu mumentu storicu, quannu lu Regnu di li Normanni si fici ranni e s’annettiu tutta la parti cuntinentali di lu miridioni di ‘Talia. I Normanni, ca funnu viniditti di lu Papa ‘nta so cunquista, si ficiru cattolici, e giurranu di fari cattolicu tuttu lu Regnu, partennu cu la Sicilia, a chiddu tempu musulmana, e ‘rrivannu alla Calavria e allu Salentu, ca eranu bizantini quinni grecu-ortodossi, e di lingua greca puru. L’unica riliggiuni ufficiali di lu Regnu Normannu fu chidda cattolica, e lu grecu riliggiusu usatu ‘nta li funzioni riliggiusi grecu-ortodossi, venni proibbitu. Accussì cominciau a so discisa, chianu chianu, da lu millicentu finu ad oji, ca veni parratu solu ‘nta cincu paisi di la pruvincia di Riggiu Calabria, e novi paisi di la pruvincia di Licci. Puru a Calavria cintrali (di unni vegnu iu) fu ‘nparti armenu, greca, e si fici ‘nparti siciliana. ‘Nfatti puru lu calavrisi cintrali è unu dialettu sicilianu, puru si ha assaji carattiristichi cumuni ch’i lingui napulitani. (Comu puru lu salintinu, d’u restu!).


Tu dimmannasti picchì veninu pigghiati li lingui di lu sud comu siciliani o comu napulitani, e basta, senza teniri ‘ncontu ‘u fattu ca ogniddunu d’i ‘sti lingui poli essiri ‘nnipennenti. ‘U fattu è ca ci sunnu caratteristichi cumuni, ca finu di la prima classificazziuni fatta di lu linguista Graziadio Isaia Ascoli ‘nta l’ottucentu li ficiru accucchiari li lingui ‘nta gruppi di fammigghi ‘mparentati. Accussì lu sud venni spartutu tra lingui “siciliani” e lingui “napulitani”. Forsi chista divisioni veni di li ‘nflussi ca venniru di ‘sti dui parrati ca sunnu li chiù ‘mpurtanti, chiddi ca truvaunu sempri una ranni diffusioni puru supra li libbra e ‘nta li corti nobbili. E si tu taliji poli vidiri ca chista divisioni ‘nta dui gruppi nun è fauza. Forsi li unici dui lingui ca anu una certu autonomia, ca si distinguinu di l’autri pi la so particularità, sunnu l’abbruzzisi cintrali, e lu lucanu miridionali (lu lucanu è la lingua di la riggiuni Basilicata, puru ‘ntalianu si chiama accussì). Tu t’addimanni picchì certi pigghianu li lingui napulitani comu si fossiru dialetti di lu ‘talianu, e certi puru ‘u sicilianu di certi arii (comu ‘u salintinu/pugghisi miridionali); e chista è quistioni d’ignuranza. Penzari ca ‘u sicilianu cu li so figghi calavrisi e salintinu, è lingua e lu napulitanu cu i so frati pugghisi (settentrionali), abbruzzisi, molisanu, lucanu e campanu perifericu, sunnu dialetti di lu ‘talianu e ‘na minchiata, ccu rispettu parrannu. Fussi comu diri ca lu ‘ngrisi di li Stati Uniti è lingua, e chiddu di lu Canada è dialettu, nun ha sensu.


L’ultima cosa ca tu scrivisti è la chiù ‘ntirissanti. Lu sicilianu (sempri iu ci mentu all’intra calvrisi e salintinu) nun è pigghiatu comu lingua rumanza miridionali, quannu ‘u sardu e lu corsu sì, puru si sunnu tutti e dui l’isuli tirrenichi chiù a nord di la Sicilia. Avi sapiri ca pi chista divisioni di lu munnu neolatinu (o romanzu) nun c’intra nenti la geografia, è tutta una quistioni linguistica, picchì propiu unu linguista la fici ‘nta la metà di lu seculu scorsu. Chistu linguista tedescu, H. Lausberg, fu assaji ‘mpurtanti. Studiau ccu autri studiusi sempri di la germania, ccu tanta attenziuni li lingui romanzi e ni cacciau dopu tantu tempu una divisioni ‘mpurtantissima, ca veni oji mantinuta comu ‘ssinziali pi lu studiu di li lingui neolatini. Chista divisioni dici ca:

-Tutti li lingui ca sunnu ‘nta penisula iberica (spagnolu, catalanu, portughisi, gallegu) ‘nta li territori ultra l’Alpi, comu ‘nFrancia e ‘nBelgio (francisi, occitanu, francu-provinzali, valluni) finu all’Appenninu toscu-emilianu, supra una linea ca va di La Spezia (supra lu mari Tirrenu) a Rimini (supra lu mari Adriaticu) ma pi autri da Massa (supra lu mari Tirrenu) a Sinigallia (supra lu mari Adriaticu) -(quinni li lingui di lu nord ‘Talia, cioè li lingui padani o cisalpini, e li lingui reto-romanzi, cioè lu friulanu, lu ladinu dolomiticu e lu reto-romanciu di li Grigioni, ‘nta Svizzira)- sunnu parti di unu suttasistema linguisticu ca si chiama Romanzu Occidentali, o Celtoromanzu e vidi la so formazioni e la so unioni di li Celti o Galli ca venniru rumanizzati e accomincianu a parrari lingui simili tra iddi.


-Tutti li lingui ca sunnu ‘nta l’isule tirreniche (corsu e sardu) e ca ci funu ‘nta l’Affrica sittintrionali (e ca sparianu ccu l’invasioni araba) sunnu parti di un’autru suttasistema ca è chiamatu Romanzu Miridionali; miridionali propiu picchì tra li lingui di la Sardigna e la Corsica e chiddi di l’Africa ci fu una parintela. Oji li lingui neolatini di l’Africa sunnu scumparsi, assurbuti di l’invasioni araba prima di l’annu milli. Puru ‘u corsu nun è chiù una lingua rumanza miridionali, ‘nta tutti li anni di colonizzazioni di li pisani, s’ha avvicinatu assaji allu tuscanu, e oji è taliatu comu lu linguaggiu chiù simili allu ‘talianu ‘nassolutu, puru si va dittu ca chistu è verissimu pi li dialetti corsi cismuntani (‘nta lu nord-est di l’isula), di menu pi chiddi ultramuntani (‘nta lu sud-ovest) ca jennu di li chiù sittintrionali a chiddi chiù miridionali si fanu chianu chianu sempri chiù simili allu sardu di lu nord. Puru pi lu sardu è ‘nu beddu ‘nguacciu, picchì lu sardu è divisu ‘ndui varietà una sittintrionali ditta sassarisi-gaddurisi, e una cintru-miridionali ditta logudorisi-campidanisi. La sicunna è chidda sarda chiù schetta, la prima è assaji simili allu corsu (suprattuttu lu gaddurisi) tantu chi certi dicinu ca nun è sardu ma chiuttostu corsu, e si accussì fussi puru ‘u sardu sittintrionali nun fussi Romanzu miridionali ma Romanzu orientali. Un’ultima cosa ca va ditta è ca la parintela tra li lingui corsa-sarda e chiddi ca funu parrati ‘nta l’Africa sittintrionali veni di li antichi populazziuni punichi, chiddi chi funnaunu Cartagini, e chi vivianu ‘nta una bona parti di li costi mediterranii (‘nta l’Andalusia, ‘nta l’Africa sittintriunali, ‘nta Sardigna e la Corsica, ‘nta Sicilia occidentali puru, ‘nta costa di l’antichi fenici, ca sunnu li so proggenituri), e ‘nfatti iu chistu gruppu lu chiamu Punicoromanzu.


-Tutti li lingui ca sunnu ‘nta penisula ‘taliana e supra ‘a Sicilia, e comu specatu supra puru ‘nCorsica (tuscanu, lazziali-ummru-marchiggianu, lingui napulitani, lingui siciliani, corsu mudernu) e li lingui neolatini di la penisula balcanica (rumeno e dalmaticu ca è estintu). Tutti i lingui di chistu suttasistema sunnu chiddi di lu Romanzu Orientali, e ca nasciru di la fusioni di tanti populi diversi tra iddi. ‘Nta penisula Balcanica pi esempio l’unica lingua neolatina ca è rimasta è lu rumenu, lingua parrata ‘nta Romania, e veni di la fusioni di li populazioni dachi, ca comu li traci, li macedoni antichi, l’epiroti antichi, li dalmati, li dinari, ca eranu tutti illirici, cioè li proggenituri di li muderni arbanisi, ca sunnu l’unici illirici rimasti dopu l’invasioni slava; ci fu puru lu dalmaticu, ca venia parratu supra li costi di la Dalmazia, ca fu suttupostu adda pressioni d’i veneziani ‘i unu pizzu, e d’i slavi di l’autru, e ca scumpariu completamenti ‘ntu milliottucentu. Lu rumenu è divisu puru ‘nta quattru lingui a sicunnu di la zona unni veni parratu, e fora di la Romania è parratu ‘nta ‘na munta ‘i paiseddi sparpagghiati tra ‘a Grecia, l’Arbania, ‘a Macedonia (FYROM), l’Ucraina, finu ‘nCroazzia. E pui ci sunnu li lingui di la penisula ‘taliana, di la Sicilia e di la Corsica muderna. Di lu corsu amu già parratu. ‘Nta penisula è tuttu miscatu, lu tuscanu veni di l’etruschi, li autri lingui, chiddi siciliani, chiddi napulitani, e chiddi lazziali-ummri-marchiggiani, di li vari populi ca vivianu ‘nchiddi arii prima ca c’arrivanu li rumani. Chisti populi o eranu o si su ‘mparentati tra iddi, divenniru italici.


Addura iu parru di chisti lingui comu di parti di lu sistema Italo-Balcanoromanzu.

Chista è la divisioni ca fici H. Lausberg e ca veni cunsiderata essenziali pi capiri lu munnu neolatinu. Ora forsi poi capiri puru tu picchì ‘u sicilianu nun è romanzu miridionali!

Comu si sapi, L'Etna , o Mungibeddu, pi li catanisi ‘un è sulu “A Muntagna” o u vulcanu cchiù jautu d’ Europa, miremma è lu tiatru di tanti storii i leggendi.

Nta  storia ca liggiti nuatri ni limitamu a cuntarivi a nascita do Mungibeddu.

Sicunnu a mitologia greca, “ A montagna” è l’effettu di la lotta ntra Zeus i autri divinità di l’Olimpu contru Tifeo i li sò Giganti.


La vera accumencia cuannu lu Re di l’Olimpu cunfina li Titani a campari ‘nto Tartaro. Ma li frati di li confinati, li Giganti, tentanu di farili scappari ,e cuannu si dunanu cunta ca l’impresa è casi impossibili, dicirunu ri assaltari l’Olimpu.

E fu la vera.

Li Giganti, cumannati ri capuraisi  Encelado e Tifeo o Tifone, s’ appostanu na li muntagni attagghiu e ri docu abbianu petri e avvuli ‘nfucati.

Li dei di l’Olimpu arrispunnunu all’ attaccu, la vera si scatina furiusa picchì a posta è jauta: lu duminiu di tuttu lu munnu.

Ma li Giganti ianu la peggiu, macari picchì li dei sunnu ajutati di lu semidiu Ercole.

Gea, la matri di li pirdenti, ammuccia li figghi soi pi farili arripigghiari, e cuannu Tifeo fu arripigghiatu, vannia contru Zeus “A fari li cunti cu mia, malirittu!”.

A faida tra li numi cosa antica è, accumincia miremma cuannu lu signuri di l’ Olimpo, ancora picciutteddu, priatu ri Gea, tagghia cu un corpu di fauci li genitali di lu patri di li Giganti, Urano.

Tifeo è mostruosu, è jautu finu au cielu, e li vrazza aperti toccanu l’Orienti e l’ Uccirenti, di li sò spaddi spuntanu sirpenti vilinusi, ma li cchiù piriculusi nesciunu di lu pettu: cu la testa ri draghi sputanu focu e vilenu.

Lu sommu Zeus pocu po fari contru, tantu ca lu mostru arrinesci a incatinarilu e purtarlu affinu la luntana Cilicia, unni lu teni priggiuneru nta na grotta a Corico.

Senza esitu, tagghia li tendini di li jammi di lu priggiuneru, pi ‘un farlu fujiri, poi chiama lu dragu Delfine pi vigliari la prigiunia.

Hermes e Pan, fideli a Zeus, ripigghianu li tendini, e li portanu a lu poviru malasuttatu, e subutu la vera cuntinua chiù furiosa ri prima, ma ancora lu re di li dei pocu arrinesci a manteniri la putenza e lu focu ri Tifeo, finu a cuannu, stancu, è custrettu a scappari cu lu carru trainatu ri cavaddi alati.

E accusi fujunu pi mari e terra, lanciannusi lampi, saetti, focu e vilenu.

Tifeo accumencia a scippari muntagni do tirrenu e jittarli contru lu nemicu, ma cintratu di li saetti, fui versu la Trinacria unni lu scontru è finali. Zeus è firutu, e s’accascia aspittannu la morti.

Ma ‘a ninfa Etna, rigina da Trinacria, ca mancu pi nu battitu ri gigghia avia pruvatu scantu, senti lu desideriu ri sacrificarisi pi l’amuri di lu Patri di li dei, pi lu Beni.

Etna si scagghia contro lu mostru cu lu curaggiu  ca sulu li fimmini hannu e ca sulu l’amuri do beni proi,  lu cummogghia circannu di ‘un ristruggiri li pianti e l’ammali di ddu paraisu.

Tuttu lu focu di lu mostru addiventa lu focu di la vita.

Chista è la storia di la vera fra u beni e u mali, unni lu beni, comu sapemu, vinci sempri.

Li Nurmanni, un populu canusciutu nta lu Mediuevu cu lu nomu di Vichinchi, eranu genti addistrati a la guerra, chi di la terra di la Scandinavia si sparpagghiaru pi tutta l’Europa nni na manera mprissiunanti. Unu di st’avvintureri, Rolloni,  accupò la Nurmandia nta l’896, e pi meritu di Guerra, addivintò vassallu di lu re di Francia, ricivennu  nta lu 911 lu riconuscimentu di li sô pussidimenti.


Di sta Cuntia i Nurmanni, oramai cristiani  e latinizzati puru nta la lingua e nta un certu modu puru nni li custumi, partunu pi li mprisi cchiù mpurtanti.  È di ccà chi Guglielmu “Lu Bastardu”, canusciutu, ddoppu,  comu “Lu Cunchistaturi”, arriva nta l’Inghilterra, mentri avutri gruppi di mircinari, pi la gran parti figghi cchiù giuvini di l’aristucrazia fiudali, n cerca di furtuna, trasinu nta l’Italia miridiunali a lu principiu di lu seculu XI.

Vinuti comu mircinari, li Nurmanni fannu prestu a nfilarisi nta  li liti ca asistevanu contru li papi di Roma, li duca Longupardi di Beniventu e di Salernu, li saracini di la Sicilia e li bizantini di la Puglia e di la Calavria. Li prutagunisti di l’imprisi cchiù mpurtanti sunnu li Drengot, di li quali Rainulfo addiventa conti di Aversa.  Cchiù forti sunnu però li cumpunenti di la famigghia di Tancherdi di Altavilla (Hauteville).

Sbarcati nta lu 1035, cumincianu la sô carrera straurdinaria a lu sirviziu di Rainulfo, carrera chi era distinata a cunchiudirisi cu la cunchista di tutta l’Italia miridionali e di la Sicilia cu la furmazioni di un regnu chi addivintò lu cchiù putenti e lu cchiù nmpurtanti di ddi tempi.

Li Prutagunisti

E` giustu ammuntuari li prutagunisti cchiù famusi di sta mprisa: Gugliemu Vrazzu di Ferru, c’addivintò conti di la Puglia, Rubertu lu Guiscardu, duca di Puglia e Calabria, Ruggeru lu Bossu, conti di Calabria e Sicilia e Ruggeru II, primu re di Sicilia.

<< Era tipicu pi li Nurmanni, vidennu ca li pirsuni nun avevanu un cugmomu, di  dariccinni unu a secunna certi difetti o avvantaggi di lu corpu. A lu Conti Ruggeru lu chiamaru lu “Bossu” picchì era robustu e forti, lu duca Rubertu lu chiamaru lu “Guiscardu” picchì era spertu e spicciu di menti, Guglielmu d’Inghilterra lu chiamaru lu “Conchistaturi” picchì avia cunchistatu l’Inghilterra, ecc.>> (Di Blasi nella Storia di Sicilia)

Ruggeru “lu Bossu”, lu nicu di li figghi di Tancredi, accumincia la sô carrera senza farisi nutari, sutta l’ali di sô frati Rubertu. Tutti dui nzemmula si parteru a la cunchista di li principati Longupardi di Beniventu, Capua e Salernu; di li ducati, ancora, sulu di nomu, Bizantini, di Napuli , Surrentu, Amalfi e Gaeta, di lu catapanatu di Puglia e di Calabria e di l’emiratu arabu di Sicilia. Li cunchisti di l’Altavilla disturbanu assai lu papa ma nuddu li pô firmari anchi picchì sunnu aiutati di li prìncipi lucali, li quali doppututtu, li cunsidiranu ancora simprici surdati di vintura.  Li rapporti tra li papa e l’Altavilla nun foru mai carmi, ma vista la supiriurità militari ( lu Guiscardu avia macari pigghatu priggiuneru lu papa Liuni IX e lu tinni pi novi misi nta lu 1053), cu l’accordu di Melfi (1059), l’Altavilla appiru lu “privileggiu” di cunsidirarisi vassalli di lu papa, ottinennu accussì lu ricunuscimentu di li diritti fiudali supra l’Italia Miridiunali e supra la Sicilia, chi ancora avianu a cunchistari.

Rubertu veni ricanusciutu duca di Puglia e Calavria e Ruggeru, comu vassallu d’iddu, ricivi lu casteddu di Miletu,  nta la  Calavria, unni iddu stabilisci la sô risidenza e si fa na curti di Granni Cuntadu supra lu mudellu bizantinu.  N secutu Ruggeru fa di Miletu la sô capitali ed è nta sta curti chi iddu costruisci n’attività di putinziamentu pi la sô stratigia militari e pulitica e tessi na trama cumpricata di rilazioni ntirnaziunali cu li capi di avutri Stati e cu lu papa.

A Miletu ntô Natali di lu 1061 Ruggeru si marita cu la nurmanna Giuditta d’Evreux, doppu si marita, a secunni nozzi, cu la longuparda Eremburga e poi, a terzi nozzi, cu Adelasia del Vasto, di la famigghia di l’Alemarici, marchisi di Monferratu.

Doppu aviri rinfurzatu la so pusizioni nta l’Italia meridiunali, li frati Altavilla sbarcanu n Sicilia, chiamati di l’emiru di Catania, lu quali era mpignatu nta na Guerra sanguinusa cu lu califfu di Girgenti. L’aiutu all’emiru di Catania fu sulu na scusa pi cuminciari la cunchista di la Sicilia e, nni lu stissu tempu, essiri cunsidirati li “libbiratura” di la rimanenti pupulazioni cristiana, doppu dui seculi e menzu di duminiu musulmanu.  Nta lu febbraiu di lu 1061 Ruggeru organizza nu sbarcu a Missina cu un miggharu di surdati. Missina si fa pigghiari senza nudda risistenza e accussì li Nurmanni arrivanu finu a Castrugiuvanni e Girgenti. Chistu è sulu lu principiu, picchì la veru spidizioni veni organizzata nta lu 1062, quannu Ruggeru, cu surdati novi, turna n Sicilia pi accupari tutta l’isula.

L’anni di la cunchista sunnu duri.  Nu scontru firoci, tra Nurmanni e musulmani, succedi a Cerami, a punenti di Truina. Lu crunista Goffredu Malaterra rapporta ca li forzi nurmanni eranu minori. Nè lu papatu, nè Pisa, nè Genuva, ca n secutu ricivinu tantu vantaggiu di li cunchisti nurmanni, dunanu nuddu aiutu.  Ma Ruggeru rinesci lu stissu a scunfiggiri lu nimicu.  Li Nurmanni oramai cuntrollanu na zona granni, di Missina a Truina, unni Ruggeru fa la sô capitali di l’isula.  Cu na seri di forti battagghi  chi virinu cariri a una a una  li cità cchiù mpurtanti, nustanti li rinforzi saracini arrivati di l’Africa, nta l’austu di lu 1071 Ruggeru arriva a li porti di Palermu.

L’assediu dura nzinu a lu innaru di lu 1072, quannu Ruggeru cu l’aiutu di lu “Guiscardu” rinesci a trasiri ntra la cità furtificata e la capitali cadi. Na missa sulenni veni cilibbrata nta lu Duomu anticu, chi pi 240 anni avia statu na muschea.  A picca a picca cadunu puru Castrugiuvanni, Butera e nfini, nta lu 1091, Notu.  Cci vonnu trent’anni pi Ruggeru cunchistari tutta l’isula e l’isuli di Malta e Pantallaria, cosa chi assicura lu traficu marinu nna lu canali di Sicilia e cunsenti d’accuminciari scanci cummirciali cu li nazioni di tuttu lu Miditirraniu.

Sparti ancora, Ruggeru, appruffitannusi di li lotti di nvistitura tra lu papatu e l’imperu di la Germania, fa quarchi favuri a lu papa, aiutannu papa Urbanu II contru l’imperu, ma anchi mustrannusi ginirusu versu li diocesi chi iddu stissu avia fattu e avia fattu adiriri a Roma, nun rinunziò mai a lu grannissimu patrimoniu sicilianu chi avia livatu a Bisanziu.  Urbanu II veni pirsunalmenti n Sicilia, a Truina, pi ratificari l’accordu, ma cchiù appressu, quannu si pirmetti di numinari lu viscuvu di Truina ammasciaturi d’iddu, Ruggeru metti lu viscuvu mpriggiuni, fa annulari a lu papa la nomina e all’urtimu. nna lu 1098, cu la scusa di aviri libbiratu la Sicilia di li musulamni, otteni lu titulu di Gran Conti di Sicilia e di Calavria e lu dirittu di “ legatu apostolicu” (Apostolica Legatia), chi duna a lu Gran Conti e a tutti li so succissura giuristizioni supra tutti li facenni di cresia, abbasta ca nun si ntacca lu dogma di la fidi e la sarvizza di l’arma. Pi chistu tutti li viscuvi Siciliani (tranni chiddu di Lipari, ca avi dirittu di succissioni), eranu direttamenti numinati di lu re di Sicilia. Pi upirari tali privileggiu veni criatu  n appositu stitutu giuridicu, lu tribunali di la munarchia, pi cui cu lu trmini “munarchia” s’intenni unità di cumannu amministrativu e ecclesiasticu..

Cu Ruggeru, mentri la maggiuranza di l’Europa è ancora fiudali, nta l’Italia miridiunali si iettanu li basi di nu Statu “mudernu”.  Lu re nun cuverna cchiù tramiti li sô putenti fiudatari, ma tramiti li sô funziunari (mpiati di lu Statu e no putenti signurotti).  Diversamenti di lu restu di tutta l’Europa c’addiventa sempri cchiù ntulliranti, Ruggeru è tulliranti cu li custumi e tradizioni grechi, latini e arabi, li quali accussì asistinu nzemmula, nta lu Meridioni, pirmittennu la pruprità e la libbirtà di riligioni

Lu Statu Secunnu Ruggeru I

Nun si tratta di buntà d’animu: ddu rozzu guirreru capisci ca è cchiù convinenti sfruttari li usi di cuvernu bizantinu e musulmanu, già pruvati, chhiuttostu chi mporri un sistema europeu di tipu fiudali, e pi chistu avi bisognu di funziunari ca certu nun pô truvari mmenzu a la sô genti.  Iddu rinesci a unificari i rapporti fiudali aristucratici cu la cuncizioni di l’orienti, secunnu cui lu capu nun è “primu tra uguali”, ma è suvranu quasi “divinu”.  Pi nun ndibbuliri lo so putiri si teni la maggiuranza di li territori e quannu cuncedi terri ad avutri si riserba l’usu di li mineri, di li salini, e di li furesti, ripigghiannusi li terri n casu ca nun ci sunnu eredi o n casu di nfidiltà.

Si d’un latu iddu rispetta la lingua e la riligioni di li bizantini e di li saracini, di cui si servi pi l’organizzazioni di lu Statu, di l’avutru si dedica a la ricristianizzazioni e rilatinizzazioni di li diocisi di la Calavria, di la Puglia, di la Basilicata, ca avianu già statu suggetti a lu patriarcatu di Custantinopuli, e di la Sicilia chi pi cchiù di ducentu anni avia statu musulmana, pi mmenzu di la stituzioni di assai munasteri latini, primu tra tutti la Santissima Trinità di Miletu..  Fa costruiri cattidrali comu chidda di Truina, prima capitali nurmanna, e di Catania.  Fa novi diocisi ( grazi a lu fattu ca è Legatu Apostolicu), e favurisci l’immigrazioni di famigghi di l’isula di l’Inghilterra, di li tirritori francu-nurmanni e di l’Italia sittintriunali, pi ripupulari li sô terri doppu li guerri, li caristì e l’espatriu di li musulmani.

Cu Ruggeru d’Altavilla la Sicilia ritorna  a fari parti di lu munnu occidentali ma nna lu stissu tempu nun tagghia li cordi cu l‘Orienti, e lu Gran Conti manteni musulmani armati e rapporti di amicizia e di cummerciu cu tuttu lu bacinu meditirraniu.  A stu prupositu, secunnu na  ipotisi suggiruta di lu storicu musulmanu Ibn al-Athir (XII-XIII seculu), la cunchista di la Palistina è essenzialmenti pi na quistioni di iquilibri geo-pulitici e di ntiressi ecunomici tra re e fiudatari francu-nurmanni e putintati arabi.  Sta cosa pari ca fussi suggiruta propriu di lu Gran Conti Ruggeru a li Francisi pi livaricci di ntesta la cunchista di l’Africa nni lu Miditirraniu, cosa chi putissi ntirrumpiri  e fari cchiù difficili lu sô cummerciu cu li riggioni musulmani di l’Africa.

Raccunta nfatti Ibn al-Athir ca arrivò a Ruggeru na mmasciata di li Francisi ca dumannavanu n’allianza militari e n appoggiu lugisticu n Sicilia pi la cunchista di l’Africa.  Ruggeru chiamati li sô cunsiggheri, chi eranu a favuri di la cosa, fici sapiri a tutti, nveci nta na manera tiatrali e… rumurusa la sô disappruvazioni, cun forti piritu (<< Isata na gamma fici un gran piritu dicennu: ”Pi cuntu miu, chistu va cchiù  di li vostri discursi”>>), dicennu ca iddu nun guadagnava nenti di dda mprisa , qalunqui fussi lu risurtatu:<<Si cunchistanu ddi nazioni sunnu d’iddi e lu manciari l’ànnu ad aviri di la Sicilia, e iu vegnu a perdiri li sordi chi frutta ogni annu lu prezzu di la ricota; si nveci nu cci arrinescinu ritornanu ccà e mi  fannu fari mala fiura, e Tamin (l’emiru di Tunisi) poi dici ca iu lu tradivi e ivi contru lu pattu chi iu aiu cu iddu, e si rumpinu li rapporti e li cumunicazioni tra di nuiatri>>. Pi sta ragiuni Ruggeru nun voli fari l’allianza, però suggirisci n’avutra strata:<<Si dicidistivu di fari la guerra a li musulmani, la cosa megghiu è chidda di cunchistari Gerusalemmi, accussì la libbirati d’iddi e vi nni resta lu vantu>>.

Ruggeru mori a Miletu lu 22 di giugnu 1101, all’età di sittant’anni.  Fu un capu riccu e putenti ma a lu sô Statu mancava ancora la stabbilità; iddu era un nomadi comu li sô antinati vichinchi (e purtoppu comu li so succissura) e passò la sô vita viaggiannu cu la curti, la sô amministrazioni e lu sô tisoru.  Arristò riggenti la terza muggheri, la gran cuntissa Adelasia, di la quali avia avutu dui figghi: Simuni e Ruggeru.  Simuni lu granni, muriu picciriddu, lassannu eredi a sô frati Ruggeru chi a deci anni addivintò

Gran Conti di Sicilia e chi poi fu lu primu re di Sicilia. La fiura e la pirsunalità di Ruggeru I, ca nzemi a sô frati Rubertu lu Guiscardu avavanu fattu la cunchista nurmanna di l’Italia miridiunali, arristò un puntu di rifirimentu essenziali nni la storia di lu Mediuevu europeu. Ddu rozzu guirreru prutagunista di forti  e duri battagghi si rivilò un omu di Statu saggiu tantu di essiri cunsidiratu lu pirsunaggiu cchiù autorevoli di l’Italia cuntinintali.

La Katabba di Monforti San Giorgio

Nta Sicilia la storia di l’arrivu di Ruggeru d’Altavilla a statu cuntata nta tanti maneri di li cantastori, pupari, pittura… ma è particulari la manera cu cui l’abitanti di un paiseddu di li munti Piluritani la cuntanu ancora oggi: cu campani e tammura.  Pi vinti iorna, di lu 17 di innaru a lu 3 di frivaru, a li sei di la matina e a li setti di la sira, si senti nta la vaddata la tammuriata e la campaniata di Sant’Agata chi cu vinticincu ritmi diffirenti (prima eranu di cchiù), a secunna di l’estru di li sunatura acchianati e appiccicati a lu campanaru, rapprisenta l’arrivu di lu missaggeru chi annunzia l’arrivu di l’Altavilla, u trottu di li cavaddi, lu passu a strisciu di lu amiddu, supra lu quali, secunnu la liggenna, vineva Ruggeru, e la scappata di li saracini.

Sta sirinata nsolita avi un nomu puru iddu curiusu: Katabba.  L’etimologi avanzati di sta parola sunnu assai, ma dui sunnu prticularmenti ntirissanti: la dirivazioni di lu grecu “katabasis” (scinnuta, arrivata) o di l’arabu “qataba” ( adunata), o di tutti dui.  Na speci di sincritismu linguisticu ca si rifletti anchi nni la cumprisenza di lu tammuru, rittaggiu saracinu, e di li campani, ritaggiu cristianu.

E’ un arcipelagu di tri isuli: Malta, a cchiù granni, Gozo e Cumminu, a cchiù nica. Si truva a suli 93 chm dâ Sicilia miridiunali e a 290 chm a livanti dâ Tunisia. Ppi arrivari a chistu paisi, ci sunnu dui pussibilità: l’apparecchiu o la navi. Ppi varchiari a Malta, si pò partiri da: Catania, Pozallo, Licata, Siracusa e Palemmu (culligamenti a secunnu di li staciuni.

 


L’aeroportu nternazziunali sta a Luqa (6 chm a sud di Valletta; pigghiari l’autobus N.8 ppi iri a la capitali). Da ccà, c’è anchi l’elicotteru ppi Xewkija, supra l’isula di Gozo. E’ cunsigghiatu pigghiari l’autobus ppi spustarisi a Malta. Akkura picchi ni stu paisi li machini guidanu a manu manca.

Ppi a parti sturica, anchi si Malta è un paisi nichissimu, e anchi assai riccu.
* 4000 a.C.: Primi abbitanti supra l’isula; vinissiru assai probarmimenti dâ Sicilia.
* 218 a.C.: Nvasiuni rumana; durerà 6 seculi.
* 60 d.C.: San Paulu naufraggò supra l’isula e accussì accuminciò la cristianizzazziuni di lu paisi.
* 870: Occupazziuni ottamana. Una di li cchiù lunghi.
* 1090: Lu Conti nurmannu Ruggeru di Sicilia libbira Malta dâ occupazziuni araba.
* 1530: Lu Mpiraturi Carlu Quintu dicidìu di dari l’isula a li Ospidaleri di San Giuvanni di Girusalemmi. E’ l’arrivu di li Cavaleri n chistu paisi.
* 1565: Granni Assediu dû paisi. Li Cavaleri dicidèru di costruiri supra la custa sittintriunali nove fortificazziuni. Grazi a lu Gran Maistru francisi Jean de la Valette, Malta si libbirò, e n onori di chist’omu chiamàru a nova capitali Valletta.
* 1798: Nvasiuni di Napuliuni Bonaparti; li Cavaleri sunnu cacciati da l’isula, privati di soi boni e si riffuggiaru a Roma.
* 1800: Ppicchì a li maltisi nun piaccìu li saccheggi di soi paisi da li francisi, invitaru li inglisi a stabilirisi supra l’isula.
* 1814: Malta addiventa colonia brittannica.
* 1940: Sicunnu Granni Assediu di l’isula cu li bummardamenti di li forzi aerii taliani. Nta lu 1942, stavota, attaccaru li apparecchi tidischi. Si dici chi Malta fu lu postu cchiù bummardatu di lu munnu duranti la secunna Guerra Mundiali.
* 1962: Addiventa Statu e nta lu 1964 aia l’indipendenza.
* 1974: Malta è na Ripubblica.
* 1 maiu 2004: lu paisi trasi nta la Comunita’ Europea ccu autri 9 stati.

Li cosi principali a visitari:
** Nta la cità di Valletta:
* Via dâ Ripubblica (Triq ir-Repubblika) cu li nigozzi cchiù mpurtanti. Ia dâ Porta dâ Cità (City Gate) nzinu a lu Forti Sant’Elmu (Fort Sant Elmo).
* A Co-Cattidrali San Giuvanni (Saint John’s Co-Cathedral) custruiuta ntra lu 1573 e lu 1577 ppi li Cavaleri.
* A cresia di San Paulu lu Naufragatu (Saint Paul Shipwrecked) ricustruiuta nta lu 1639 nta Via Santa Lucia (Triq Santa Lucija).
* Lu Palazzu dû Gran Maistru (Palace of the Grand Master) custruiutu nta lu 1571 e chi oggi ospita a risidenza dû Prisidenti dâ Ripubblica.
* Lu jardinu di Lower Barracca ccu lu monumentu dâ secunna Guerra Mundiali e a campana chi suna tutti li jorna a menzu jornu ppi ricurdari li caduti dû Secunnu Granni Assediu.
* A Sacra Infermeria, l’Ospidali da li Cavaleri nta lu 1574. E’ lungu 155 metri e putìa conteniri nzinu a 563 letti.
* Lu Forti di Sant’Elmu è na fortizza a furma di stidda di lu 1552. Vicinu a iddu, u Monumentu Nazziunali dâ Guerra (National War Museum).
* Li barcuni di li casi dû centru sturicu e lu portu.
* Si po fari na passiata di li principali monumenti da capitali ccu na “karrozin”, na carruzzina turistica a cavaddu.

* Nta l’isula di Malta:
* A Baja di Marsaxlokk ccu li varcheddi chiamati “luzzu”. Chisti varchi annu dui occhi ravanti (l’Occhiu di Osiridi) chi protiggi li piscatura dû mali.
* A Grotta Blu chi si visita varchiannu ppi na vintinna di minuti nta na varca culurata tipu u luzzu. E’ nnuminata da li turisti di tuttu lu munnu pi sô culura particulari. Iannu ri matina quannu lu soli è ancura bassu, lu blu e lu mari nsiemi sunnu nu spittaculu spiciali.
* A custa miridiunali ccu li scugghieri di Dingli aute nzinu a 250 metri.
* Li cità di Mdina, cità medievali e prima capitali di Marta, e Rabat unni si dici chi nta lu 249 ci rifugiò Sant’Agata prima di tornari n Sicilia unni subìu lu martiriu.
* A nord, a Anchor Bay (a baja di li sardi) ntunnu a Melliha, c’è u villaggiu di Bracciu di Ferru criatu nta lu 1980 ppi girari un firm. Oggi è un parcu di divirtimentu.
* Scinnennu versu a capitali, a Baja di San Paulu e a Baja di San Giulianu.
* Li cita di Mosta, cu a Cresia di Santa Maria o simplicimenti chiamata Mosta Dome, e Naxxar.

* Nta l’isula di Cumminu:
* A Laguna Blu, lu postu di l’arcipelagu unni si dici chi l’acqua è la cchiù bedda, ppicchì a principali particolarità dû paisi è lu culuri di sô mari.
* A torri do seculu XVII chiamata Lookout Tower. Supra chista isula nun ci sunnu ne’ machini ne muturini ma sulu 5 abbitanti.

* Nta l’isula di Gozo:
* Mgarr, u portu unni ci sunnu li varchi ppi Sliema e Cirkewwa.
* Li mulini dû seculu XVIII.
* Victoria, anchi chiamata Rabat comu nta l’isula di Malta, a “secunna capitali” dû paisi. Chistu nomi ci l’avi da lu 1897 e lu fici datu da li inglisi ppi cummemurari li 60 anni di regnu dâ Regina Victoria supra l’Inghilterra. Ntâ cità, visitari u Casteddu (il-Kastell) custruiutu ntunnu a lu 1600, a cattidrali e a basilica di San Giurgiu di lu 1673.
* Azure Window (a finestra blu), opra d’arti naturali supra lu mari Mediterraneu.
* A grutta di Calipsu unni si dici chi ppi 7 anni fu priggiuneru Ulissi.

Li spicialita gastrunomici sunnu a basi di pisci, comu l’Aljotta, na suppa. Ma ci sunnu macari piatti di carni comu li Bargjoli, purpitti di manzu, o autri piatti a basi di Fenek, u cunigghiu.

LI lingui nazziunali: l’inglisi e lu malti (u maltisi), n’ammiscari di lingua latina e d’arabu. Certi paroli sunnu vicini anchi a lu sicilianu. Puru si nun è lingua nazziunali, lu talianu è parratu da assai pirsoni, suprattuttu nta li luoghi cchiù turistici.

Zù Costantino, u vecchiu mitateri du nonnu, pighu ca manu da carusa‘viddana’ e na picca sarbaggia. “camina cu mia” dissi“stammi npiccicata,e muta muta”.

“picchi muta muta?”Ci dumannu Brenda chi era tantu chiacchiaruna.



“si sta muta u sa prestu” rispunniu u vecchiu firmannusi e nto violu allatu ducampu giallu du furmentu .u ventu cumincio a ciusciari, ca paci, e muvia comu ondi  du chiamu di frumentu.si sintia nu stranu stricari mai sintutu da Brenda.

Pari ca chiuvia,pi Brenda na nova vuci: un rumuri di milli picciuli rumuri.i spighi sciutti ancora chiusi, nta so scorcia puru idda sicca, muvennusi faciunu, nu rumuri,particulari grannutu unicu tuttu du frumentu miliuna di spighi faciunu:A vuci du frumentu.

“Sentu comu na nova musica, . ma chi sta dicennu?” dumanno Brenda.

“non mi pari a vuci di sempri, Chissa è a vuci di sempri chi u frumentu usa pi chiamari a trebbia pi ci diri chi è ura du metiri”ci dissi u ziu Costantino.Ci avissivulutu diri i metituri comu o tempu da so giovintu.Non sintia a nustalgia:Era meghiu a trebbia chi a fauci uri e uri sutta o suli e non si listia mai. “Stasira chiamu a Giovanni, u tratturista,

E tu mi duni na mani a priparari u frumentu pu sciugari prima du zaccari”.

Brenda”Ci vinia difficili a dividiri stu rumuri novu ci vecchi.Va beni ma restu nautra picca ca pu sentiri parrari.

“sta” ma non ti fari cunvinciri .io u sacciu chi ti voli diri u fici puru cu mia quannera quanta tia: dissi dannuci un muzzicuni a sasizza

“minnivaiu , ”rispunniu u vecchiu mentri sinniia.

Brenda stesi na picca ma, puru sfurzannusi forti , sintia sulu u  rumuri di milli canpaneddi e basta:nenti autru.

Sinni stava iennu dilusa quannu, sintiu un ssspetta, ssspetta.te parrariè unnnputtanti “Ti sentu” dissi Brenda, sittannusi comuda supra na picca di petri di latu o campu.

“comu ti chiami?quantanni ha?”ci dumanno u frumentu cu l’aiutu du ventu.

“Brenda efazzu settanni nta gostu,fra un misi.

“E ti manci a torta?mu pensu, faciti sssempri cusssssssì!” dissi u frumentututtu siddiatu “Si biliatu picchi mi manciu a torta?savò tinni portu un pezzu,ca crema” dissi Brenda, Non capiu chi u frumentu era siddiatu.

“TiNon sugnu un cannibbali non mi manciu io stissu? No sa quantu di niatri morunu pi na torta o pu npaninu“  Niatri ama fari u semi pi fari nasciri l’autru frumentu .Ma io è manciari, dissi Brenda na picca cunfunnuta. “ci su i facioli, i favi, i piseddi, l ‘ova…  sonu boni!”dissi u frumentu, seriu“Ma tutti i iorna manciati pasta biscotta torti vi pari giustu? “Ha  ragiuni!” dissi Brenda cunvinta “non manciu chiù pani, sulu nutella, ministruni e ova friuti va beni ?

“Certu chi va beni.niatri frumenti vulemu beni ai manciaturi di carni e pisci basta chi non si zuppunu u pani nto sugu, e pò…” , stava pi diri u frumento ma u ventu si firmò e ci fu silenziu.Nta du silenziu si sintiu na vuciuzza: “Ma allura ti manci a mia e i me frati!”.

Era nu faciolu siccu nacatu da un cani di passaggiu si fici sentiri. Brenda pinsò chi muvennu i piantini da canpagna si putiunu fari sentiri e i muviu“

Non ti vò manciari propriu a mia dumanno un piseddu ?

Niatri favi semu utili o tirrenu.Non ti vo manciari propiu a niautri?

Dumannaru un filagnu di favi un ta na saya?

“ Comu ti putissi manciari a niatri?dumanò un puddicinu,chi passava nta l’ortu, chi so chinnici fratie mamma ciocca.

Brenda era cunfunnuta chi avia manciari ?nuddu vuleva finiri nta so panza.

Nto mentri ci pinsava a quantu voti non avissi a manciari, si npuggiò pi casu a un melo,facennulu ncari leggiu leggiu. “Mancici! Mancici!” vuciaunututti assemi i meli E sputa a simenza luntanu ammenu cussi nscemu beddi e criscemu,Brenda

Ncò tutti l’autri frutti i pira i pessichi labbicocchi e tutti vulevunu essiri manciati

Puru tutti  i pinti di l’ortu i pipi i mulinciani  tutti vuliunu essiri mancati  basta chi sciaminava i  simenzi .Puru a livi però savia giuttiri u nozzulo cussi poi nscia sicuru dopo digiruto e  puliziatu di l’oghiu. Va beni”

manciu sulu frutti nta me vita.Manciu sulu frutta e sciaminu i simenzi nta campagna. No sacciu si pozzu nghiuttiri u nozzulu da livi,ma ci provu E tutta a cangna si inchi di Albiri.

A corpu si iazzo u ventu.

“No! No!no fari”uciò u frumentu,U frumentu scantatu ci dissi no fari. “a campagna si inchi di abbiri e io non pozzu crisciri o friscu. Si tu no fa io ti fazzu manciari  na picca da me farina ogni  ionnu.

Brenda era cunfunnuta Tutti puru nta natura volòunu viviri a spisi i l’autri ma poi si adattanu .

Era pedi pedi chi avia na picca, turnò a casa,

ziu costantinu mi duni na fedda, di Trongi ma mettu nto pani? A so sasizza ava essiri già bona“non ti facisti cunvinciri?” dissi ridennu Zio Costantino “Ma a tongi ci vulevi beni comu tu manci?

“sugnu stufa di raggiunamenti vari e iaiu fami. Tantu u sacciu chi quannu moro io,cacchidunu si mancia a mia, dissi dannuci un muzzicuni a sasizza

Si è cussi:i pianti ti manciassiru.Piccatu chi u regulamentu du cumuni dici chi i morti si sippilliscinu nta posti fatti di cimentu:

Mi piacissi chi quannu moru i pinti si manciassinu a mia dissi u vecchiu pinsirusu, magari u frumentu, i radici di pessichi.“Si i to pessichi dfussiru boni,eu to pani gustusu” dissi Brenda “e i semenzi mi puttassi luntanu pi  truvari sempri unni vaiu vaiu. Quannu moru io!

Vulissi essiri nto campu di patati fussi bellu sapiri chi carusi si scialassiru a manciari patati fritti:   Mamma mi frii na vota a simana.Opuru e meghiu sutta bu carrubbu, chi su manciunu i cavaddi e poi si rattinu, opuru un nespulu un prugnu posti cinni fussinu !

Ma non si poti fari propriu non si po’ !

U sa chi putemu fari: Ci dicemu e nostri fighi di mettiri na simenza di frutto nto cimentu cusi nasciu un bello nespulu opuru un prunu.“Cusi cu veni o cimiteru si fa na bella manciata di frutti inveci di cianciri

Io voghiu fari u ciliegiu” dissi ridennu u zù Costantino “Cosi sugnu sicuru chi mi cerchi pi tantu tempu

“Io mi fazzu racina” dissi Brenda ridennu “Tu mi cerchi tutti i siri pi ti fari na bedda bivuta di vinu.”

I tri Frati: na storia chi cuntava me nonnu, no sacciu cu cia dissi ne sa nvintò iddu.

Tri frati patteru pi caccia, dui orbi e unu non videva, cu tri fucili, dui senza riddi e unu senza canni, batteru un pezzu i mari e mazzaru tri cunigghia, dei quali unu no vistiru e l’autri sinnieru;



U frati ciù picciulu chi non era u chiu ranni

Giura chi visti un cunighiu chi curria chiu fotti di un lepri inseguitu di un piscicani.

Patteru pa casa   in fila indiana,  pi strata ci

 batteru a  na casa senza porta e senza cuverta, ci rispunniu cu non c’era e ci dissi:

– “chi vuliti?”

– “Ni sevvi na pignata pi ni manciari i cunigghia chi non vistimu.”

Cu non c’era ci dissi:

– “dà cinne dui una spunnata e l’autra senza funnu, quali vuliti vi pigghiati!”

U frati chiù ranni dissi:

–         “chinnama a fari cu chidda a spunnata, pigghiamuni chidda senza funnu.”

–         Si pighiaru du cuteddi senza  denti, tri fucchetti senza corna e ipiatti sena funnu.

Si incheru un cufinu di vinu e un panaru di acqua, si misiru o friscu sutta un pedi di pitrusinu, pigghiaru un mazzu di rami nto boscu di menta e si rusteru cu focu chi non c’era i cunigghia chi non vistunu. Manciaru e bippinu senza mi ni vistunu, poi patteru pa casa; mentre passavanu supra na saia cu l’acqua, u frati chiù picciulu, chi non era u chiù ranni,

Ci sciddicò u pedi darreri

si nfucoi na iamma fino o ginocchiu; curreru camminannu unni u dutturi e no truvaru; ciccaru o medicu era ncampagna, ieru da e truvaru u medicu chi zappava e u ditturu chi rimunnava e ci dissiru:
– “Nostru frati si nfucoi na iamma fino o ginocchiu”
U medicu u vaddò e u dutturu u visitò:

–         “Non è gravi”,

–         Si campa non mori, si non mori campa !

–         ci dissi, “ciata mettiri sonu di campani e rumuri di carrozza, pistati assemi nto murtaru di vitru, tri voti o ionnu

–         e si campa non mori, si non mori campa.”

– “Grazi dutturi”
– “Prego”, ci dissi u medicu.

–         “Vinni putiti iri, mittitivi i coppuli”

–          ci dissi u medicu
– “Coppulu nonnavemu!”

–         “Quannu vi cattati vi mittiti!”

 ci dissi u dutturi.

Quann’era nicareddu, qualchi vota, faceva cosi sbagghiati e me matri mi cuntava qualchi storia pi farimi capiri megghiu quantu iu sbagghiava, o chi era piriculusu chiddu chi faceva iu.
Na storia chi mi curpiu cchiù assai mi la ricordu ancora, e ora vi la cuntu.

C’era na vota un cristianu ca doppu ca si maritò pirdiu lu travagghiu. Nun sapennu comu fari pi campari la famigghia, dissi a sô muggheri:- Iu vaiu a circari travagghiu a la parti di fora, tu fatti aiutari di la tô famigghia mentri nun cci sugnu iu.-


A ddi tempi nun c’eranu cumunicazioni comu ora, e l’uno di l’avutru nun appiru cchiù nudda nutizia. Stu cristianu truvò travagghiu nta n’avutru statu, nta lu feu di na pirsuna assai ricca. Doppu quasi vinticincu anni, stu cristianu, avia arricugghiutu na bona summicedda di sordid e ci dissi a lu sô patruni:- Patruni, aiu mancatu assai di la casa, ora è tempu ca m’arricogghiu a stari cu me muggheri ca avi assai chi nun la viu.-


Lu patruni chiamò lu sô aiutanti e ci dissi di nvardari na mula giuvini e forti e carricalla di ogni beni di Diu. Quannu la mula fu pronti, lu patruni chiamò lu nostru cristianu, e ci dissi:- Chista mula è carricata di ogni beni di Diu e ti la dugnu pi la tua fidiltà. Ti dugnu puru sta buzza china di sordi pi fari gudiri la tô famigghia. Però, lu megghiu rialu ca ti pozzu fari iu sunnu chisti cunsigghi ca ti dugnu ora: “Pigghia la via dritta ca nun sbagghi mai!”– “Ài vistu lu voi? nè aeri nè vvoi!” –“Pensa la cosa prima chi la fai ca la cosa pinsata è bella assai!” Nun ti scurdari sti cunsigghi!-


Lu nostru cristianu partiu e doppu dui jurna di caminari fu avvicinatu di n’avutra pirsuna chi ci addumannò si poteva faricci cumpagnia. Lu nostru cristianu dissi di sì, e si ficiru cumpagnia. Doppu tri ghiorna di caminari, arrivaru a un biviu, e lu cumpagnu ci dissi a lu nostru cristianu:- Pigghiamu di ccà chi accurzamu.- Lu nostru cristianu stava dicennu sì, ma subitu pinzò a lu sô patruni chi ci dissi: “Pigghia la via dritta ca nun sbagghi mai.”, e ci dissi a lu cumpagnu ca iddu pigghiava a strata chi sapeva, e si sparteru.


Passò na menzurata e lu nostru cristianu ntisi dû corpa di scupetta, e un quartu d’ura doppu dui omini armati sataru d’un muru e ci addumannaru si avia ntisu dui corpa di scupetta. Iddu pinzò a lu patruni chi ci dissi: “Ài vistu lu voi? Nè aeri nè vvoi.”, e ci dissi a ddi dui omini chi nun avia ntisu propiu nenti. Li dui omini lu salutaru e pigghiaru la sô strata.
Doppu venticincu jorna di caminu, versu sira arrivò vicinu a lo sô casa, e si firmò tuttu emozionatu a taliari la sô casa e pinsari a sô muggheri. D’unni era fermu iddu si viria la finestra aperta di la casa, e improvvisamenti vitti a sô muggheri e vitti puru un preti chi cci iia d’appressu, e viri a sô muggheri chi subitu si vota e abbrazza lu preti…


Lu cristianu pirdiu la luci di la menti: acchiappa lu retrucarrica chi spuntava nta li vertuli, e aggrizza pi pigghiari la mira. “Iddu tantu tempu fora pi pinsari a la famigghia e sô muggheri truvò cu cui passari lu tempu.” Li misi tutti ddui nta lu mirinu e… pinzò a lu patruni chi ci dissi: “Pensa la cosa prima chi la fai, ca la cosa pinsata è bella assai.” Iddu posa la scupetta e s’avvicina a la casa. Si fici di curaggiu e tuppuliò. Sô muggheri apriu la porta, lu vitti, fici na vuci e l’abbrazzò. Traseru dintra e iddu dumannò a sô muggheri cu era lu preti. Sô muggheri ci dissi:- Quannu tu partisti mi lassasti ncinta, e chistu è tô figghiu chi studiò e appi la vocazioni di farisi preti.