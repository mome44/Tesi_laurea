MASTRU AUSTINU
    (su una scala a pioli, accanto all'icòna e all'altezza di essa, dopo avere aggiustato i fiori, prende dalla nicchia, un bicchiere per metà colmo d'acqua, dove galleggia un lucignolo, e l'osserva da tutti i lati mormorando) Vigliacchi! (poscia chiama) Lona!...
    
     
SERAFINA
    (affacciandosi dalla porta di fondo) Chi vuliti, patri? (gitta uno sguardo sul balconcino, dal quale si affaccia, come per incanto, Don Ciccinu, e si scambiano un sorriso).


MASTRU AUSTINU
    (che non si accorge di Don Ciccinu) Comu ti chiami, tu?


SERAFINA
    Pirchí?


MASTRU AUSTINU
    Torno e rebrico, comu ti chiami?


SERAFINA
    Serafina..., 'n 'o sapiti, vui?


MASTRU AUSTINU
    Oh!... Ti chiami Serafina, ju haju intirrocato Lona, dunque, è chiaru e manifestu ca non vogghiu a tia, ma voglio a tua matre!


SERAFINA
    (scambiando un altro sorrisetto con Don Ciccinu) 'U viditi chi è... non pò vèniri, 'a matri, e mannò a mia...


MASTRU AUSTINU
    E si dici ridennu?... Pirchí non pò vèniri, to' matri, quantu
    sentu?...


SERAFINA
    Avi chi fari, vi dicu!...
    
    

MASTRU AUSTINU
    Chi su', chi fari d'alta banca? Ci divi diri, a to matri, che il suo consorti e patrone l'attendi, e divi lassari qualunchi cosa ppi vèniri cca, altrimenti ci scippu menzu tuppu! Marciamu!
    
    
SERAFINA
    (gettando un'ultima occhiata dolce a Don Ciccinu) Comu vuliti (rientra).
    
    
SCENA II
    
Mastru Austinu e Don Ciccinu, poi Lona e Serafina.
    
DON CICCINU
    (quando mastru Austinu, volgendosi da quel lato, lo scorge) Bona sira, mastru Austinu, chi si dici?
    
    
MASTRU AUSTINU
    Bona sira a lei, caru signuri... Chi si divi diri?... Cummattemu con questi donni cretini, che non comprentono una sillaba! Biniditti 'ddi paisi di Cuntinenti: in Piamunti, mintemu, in Bustu Alsizio, in Minezia, dove comprentono anchi la musca c'abbola!... Se putrebbi turnari vint'anni arreri, mi ristassi surdatu, basta di non cummàttiri con questa caticoria d'armali sarvaggi, botta di vilenu!...
    
DON CICCINU
    Eh, caru Mastru Austinu, tuttu 'u munnu è paisi! Ddà macari, ci su', 'i cretini!...
    
    
MASTRU AUSTINU
    Cumprennu, signuri, comprennu; ma non di 'sta cuttura di chisti, schifo mundo, ca non sanno sèntiri un'occipite!...
    
    
    
LONA
    Chi fu, chi ti pigghiaru?... Cca sugnu! E spicciti, ca staju facennu 'a minestra e non pozzu pèrdiri tempu...
    
    
MASTRU AUSTINU
    (ancora a Don Ciccinu) Eccu!... Vidi, lei, comu trattanu, 'st'armali vattiati, col marito? Su' peggiu dei sumare pantillareschi. (a Lona) Dicitimi 'na cosa, signora: cci l'aviti misu, stamatina, l'ogghiu, 'nta 'sta lampa?...
    
LONA
    Sicuru ca ci l'haju misu!... Ci nni misi tri sordi... chiú di menzu quartu...
    
MASTRU AUSTINU
    E a chi ura addumastuu?
    
LONA
    Tardu... putevanu essiri 'i deci.
    
MASTRU AUSTINU
    (riguardando il bicchiere con la sola acqua) Mascanzoni!...
    
LONA
    Chi fu, o' solitu... non ci nn'è chiú, è veru?...
    
MASTRU AUSTINU
    (mostrandole il bicchiere con la sola acqua e il lucignolo) A cca! Asciutta comu un ossu!... Ma ju divu dan 'n esempiu, 'ntra 'stu curtigghiu, ca si nn'hannu a ricurdari ppi omnia secula siculorum!
    
SERAFINA
    (riuscendo) Chi fu, patri?
    
    
    
MASTRU AUSTINU
    Nenti!... Trasiti dintra, lei!...
    
    
SERAFINA
    (con gli occhi su Don Ciccinu) Pirchí mi nni mannati? Chi mali fazzu, cca?
    
    
MASTRU AUSTINU
    (imperioso) Senza rebreca!... Intra!...
    
    
LONA
    Camina, figghia, ca ci pigghiaru, a to' patri!...
    
    
MASTRU AUSTINU
    (la guarda minaccioso).
    
    
LONA e SERAFINA
    (rientrano).
    
    
DON CICCINU
    Vi salutu, Mastru Austinu, c'haju a studiari... (non ottenendo risposta rientra e chiude le imposte del balcone).
    
    
    

SCENA III

Mastro Austinu solo.
    
MASTRU AUSTINU
    Ora ju vurrissi conusciri cu' sunnu questi mascarzoni!... (senza scendere dalla scaletta, sempre piú forte, per farsi udire da tutti) Ma l'haju dittu e lo farò! Divu dari un esempiu, 'nta 'stu curtili, ca si l'hannu a ricurdari fina ca càmpanu!... Farabutti!... Genti senza cuscienza e senza religioni!... Omini e fimmini!... Ogni giornu, signuri mei! Ogni giornu, nel filo del mezzigiorno, mentri che un professionista si fa una pinnicunata pp'arripusarisi l'ossa dei membri stanchi, veni qualche divotu, o qualche divota, con farso inganno, a s'asciuca l'ogghiu d' 'a lampa!... Mascarzoni!... O' santu, signuri mei, a un santu miraculusu ca non ci nn'è unu 'u stissu 'nta tutta la Sigilia!... S'arroba a un santu!... Il giornu della so' vigilia!... Farabutti!... Figuramuni all'omini, chi ci putissiru fari?!... Ma ju, però, ci dicu, a 'sti vicineddi cari, ca ci staju priparannu un bellu piattu dorci!... Cu' àvi oricchi mi senti!... (rincarando la dose) Parru generali!... Parru ccu tutti chiddi ca hannu oricchi... e fanno oricchi di mircanti!
    
    
    
SCENA IV
    
Cuncetta, Zenna, Aita, Mara e detti.
    
    (Le quattro donne si affacciano simultaneamente, una per ogni porta, dai catodii laterali e si fermano ad ascoltare, sulle soglie).
    
    
MASTRU AUSTINU
    Bona sira a questo nobili vicinanzu!
    
    
CUNCETTA
    Chi fu, Mastru Austinu, ccu cu' l'aviti?
    
    
ZENNA
    Chi vi pigghiaru?
    
    
MARA
    Contra di cu' gridati?
    
    
AITA
    Chi v'hannu fattu?
    

MASTRU AUSTINU
    Nenti, cari e carissimi e nobili signore!... Stava parlannu fra me e me! E parlava ginirale!... E diceva ca 'na vòta, signori, ci fu un turco, di chiddi colla faccia nivora, ca ci piaceva il pani ccu l'ogghiu, e siccomi era scarso di pecunio, chi faceva? C'era una 'cona d'una Madonna, ccu 'na bedda lampa sempri china, il turco si mitteva ddà davanti, con fintizza di prigari, e inveci, tagghiava 'u pani a fedda, e abbagnànnulu 'nta l'ogghiu di la lampa, diceva: bagnari pani, Madonna, aum, aum! bagnari pani, Madonna, aum, aum!... e pistiannu, pistiannu, si sculava tuttu l'ogghiu!... Sissignori!!... E questo fattu si ripeteva ogni giornu!... Una mattina, però, il proprietario della 'cona, col permisso della Madonna, dintra l'ogghiu di la lampa ci misi il pipispezze macinatu; vinni il turco: bagnari pani, Madonna, bagnari pani, Madonna!... e il musso ci divintò comu un cularino di signa!... (fa il gesto relativo) Ora 'nta 'stu curtigghiu, certu e sicuru ca c'è quarche turco o quarche turca ca ci leva l'ogghiu a San Giuvanni Decullatu, e ju, col consenso di lui, ci mettu il pipispezze, e dumani (con intenzione) quarche turcu o quarche turca agghiorna col musso comi una funcia cappiddina, o comi una fico bifera!...
    
    
CUNCETTA
    No, Mastru Austinu, vi sbagghiati!... Cca, ppi sapillu, turchi non ci nn'è, ca semu tutti vattiati!
    
    
MASTRU AUSTINU
    (posando il bicchiere) Bravu!... Escusaziu non pitita a cu' saziu manifesta! Mentri ca vi sintiti, veni a diri che àviti la cuda di paglia, osia carboni bagnato.
    
    
CUNCETTA
    'A pipita 'nt' 'a vostra lingua, puureddu, ca parrati quantu 'na pica vecchia (gli si avvicina minacciosa).
    
AITA
    E 'a cuda l'aviti vui, ca siti armali! (c. s.).
    
    
MASTRU AUSTINU
    (scendendo due scalini) Si non siti vui e vui, veni a diri ca è chidda o chidda; di cca non si scappa.
    
    
    
ZENNA
    Oh, ccu mia parrati?... (gli si avvicina con un ferro da stiro in mano) Misseri e facchinu, sciacquativi 'a vucca!
    
    
MASTRU AUSTINU
    (scendendo altri due scalini) A mia facchinu?
    
    
MARA
    (avvicinandoglisi minacciosa anch'essa) A vui, a vui, e v'ha' dittu picca!... Ch'è graziusu! Ca cuntava 'u fattu d' 'u turcu!... Viditi si putiti vuscari quarche fraccatuna di lignati!
    
    
MASTRU AUSTINU
    (scendendo del tutto e afferrando la scala, la fa girare in aria, minacciando di colpire con essa) Auh!... Fimmini d' 'u diavulu!... Non v'avvicinati, ca malamenti finisci, stasira!...
    
    (Le quattro donne, vociando e imprecando - a soggetto - rientrano nelle proprie case, mentre vengono fuori Lana e Serafina e Don Ciccinu si riaffaccia al balcone).
    
    
    
SCENA V
    
Lona, Serafina, Mastru Austinu e Don Ciccinu.
    
    
LONA
    Chi è, 'sta vucciria?... Chi sempri quistioni ccu tutti, fai? Ca lassili jri, 'e genti!...
    
    
MASTRU AUSTINU
    Oh, trasitinni, 'nnunca ccu tia, sfogu!... (la minaccia con una forma).
    
    
SERAFINA
    (frapponendosi) Ah!... Patri, chi faciti?!...
    
    
MASTRU AUSTINU
    Passa intra tu macari, pettecola nica!
    
    
DON CICCINU
    Mastru Austinu, bonu, ora!... Calmativi!... Fimmini, su'!...
    
    
MASTRU AUSTINU
    Sí, ma hannu 'a lingua longa, signuri... e ju ci 'a serru a tutti dui!...
    
    (Le quattro donne del cortile richiudono violentemente le porte loro catodii, lasciando ciascuna dietro di esse, appoggiata allo stipite, una scopa vecchia).
    
    
DON CICCINU
    (vedendo ciò, ride apertamente) Ah, ah, ah!...
    
    
MASTRU AUSTINU
    (livido dalla bile, notando l'insulto di quella collettività - a Don Ciccinu) Ah, lei, ccu 'na cosa di chisti, cci ridi?... Mi fannu un simeli ortraggiu e lei 'a pigghia a ridiri, ah?... 'U sapi sèntiri, ca è cosa d'omicidii e si facissi menz'ura di focu, ccu reorbiri, pistola e scupetta a du' canni, niscissi a libertà pruvisoria? (facendosi in mezzo al cortile con una forma in mano nascosta di dietro, guarda minaccioso, ora l'una ora l'altra porta con la scopa a sentinella). Con questi utinsili ca sponèti fòra, puliziatevi le vostri sporchezzi individuali! Genti vili e miseraboli!...
    
    
LONA
    Non ti nn'adduni di quantu si' riddiculu, ah?... Ca divintasti la favula e lu spassu d'un quarteri sanu!... (corre dentro, perché minacciata).
    
    
MASTRU AUSTINU
    (lanciandole la forma, che non la colpisce) Eh, fimmina trista e scuncicalora tosta!... A manu mei, vò finiri, è veru?...
    
    
SERAFINA
    (c. s.) Patri!... Ma pirchí siti accussí?...
    
    
MASTRU AUSTINU
    (minaccioso) Intra passa, tornu e rebricu!... (alza una mano per semplice minaccia di busse).
    
    
DON CICCINU
    No, Mastru Austinu, no!... Chi c'entra?...
    
    
MASTRU AUSTINU
    È mia figlia, caro signori, e ci divu 'nsignari il rispetto e l'educazioni!
    
    
DON CICCINU
    Sí, ma no a corpa!... Vui siti un omu civili!...
    
    
LONA
    (affacciandosi e rientrando tosto) Civili comu e' muli!...
    
    
MASTRU AUSTINU
    (raccogliendo la forma vorrebbe rilanciarla, ma Lona è già lontana. Ripone la forma e torcendosi le mani) Si persuadi, caru Don Ciccinu?... Si sta capacitannu, lei?... E poi dici che un lavoratori, un professionista, non divi pèrdiri 'a libirtà!... Ah, San Giuvanni Decollatu! (guarda all'icòna).
    
    
DON CICCINU
    (dopo aver fatto segno a Serafina che si ritira e averla salutata con una strizzatina d'occhio) E bonu, Mastru Austinu, cu' àvi chiú sali conza 'a minestra... Calmativi! Mi nni trasu ju, bona sira (rientra).
    
    
MASTRU AUSTINU
    (con tono irritato sempre piú) Sugnu calmu!... Sugnu calmu!... Sugnu calmissimo, egregio signori!... Bona sira (alla figlia) Va' pigghiami 'a stagnata ccu l'ogghiu, prestu!
    
    
SERAFINA
    (rientra).
    
    
    

SCENA VI

Mastru Austinu solo, poi Oraziu, indi Serafina.
    
    
MASTRU AUSTINU
    (rimonta la scaletta e, parlando all'immagine) Si siti santu ppi daveru, e non siti cca ppi cumparsa, San Giuvannuzzu, 'ddu miraculu m'aviti a fari!...
    
    
ORAZIU
    (venendo dal vicolo, con l'asta col moccolo acceso) Bona sira, Mastru Austinu. Comu siti?
    
    
MASTRU AUSTINU
    Oh... caru Mastru Araziu!... Non c'è mali. Vui?...
    
    
ORAZIU
    Comu e' picciotti!... Chi dici, 'u Santu? Nni ha fattu chiú, miraculi?
    
    
MASTRU AUSTINU
    Chi faciti, ci schirzati?... Ppi sapillu, 'stu tanticchia di cosa ca pari ca non servi, fa miraculi ca mancu 'i santi boni ca ci su' dintra San Petru di Roma!... Figuratevi ca venunu genti, ppi raccumannarisi a chistu, di 'dda banna mari!...
    
    
ORAZIU
    (accendendo il fanale) Ci cridu, si... ca nn'haju 'ntisu parrari...
    
    
MASTRU AUSTINU
    Ah!... è cosa di non ci cridiri nuddu!... Allu 'ddocu, 'u viriti?... Un miraculu sulu, non m'ha vulutu fari, ed è chiddu di faricci cascari 'a lingua a me' mugghieri!... Ma ju cci haju fidi, però, e tempu passa ca nni vidu 'spirienza.
    
    
ORAZIU
    (indugiandosi e guardando alla porta e nell'interno della casa di Mastru Austinu) Pirchí, chi ci ha statu, scerra?... Bonu, ora, faciti paci!... 'A chiamu ju, a cummari Lona?...
    
    
MASTRU AUSTINU
    Eh, eh, eh!... Amicu caru!... 'U sapiti comu dici 'u pruverbiu? "Tra mogli e marito non ci mettiri manco il dito mignolo". Facitivi l'affari vostri.
    
    
ORAZIU
    (tutto giulivo, vedendo uscire Serafina) Ragiuni aviti, scusati! Bona sira, donna Sarafinedda, comu siti?
    
    
SERAFINA
    (indifferente, porgendo una latta con olio al padre) Bona, grazii. Tiniti cca, patri.
    
    
MASTRU AUSTINU
    (versa l'olio nella lampada e l'accende, segnandosi. A Serafina e Oraziu) Diciticci 'na virmaria e un paternostru, ca vi pruteggi.
    
    
SERAFINA e ORAZIU
    (si segnano anch'essi e recitano, a fior di labbra, le preci suddette).
    
    
MASTRU AUSTINU
    (scende, riconsegna alla figlia la latta e le dà pure la scaletta) Te', pòrtali dintra.
    
    
SERAFINA
    (andando, ad Oraziu) Bona sira.
    
    

ORAZIU
    Bona notti.
    
    
MASTRU AUSTINU
    (prima che la figlia scompaja, mettendosi a sedere) Ah!... E ora ca l'illuminazioni vinni, nni mittemu a travagghiari!...
    
    
SERAFINA
    (fermandosi sulla soglia) E quannu mangiati?
    
    
MASTRU AUSTINU
    (secco secco) Non mangiu!


SERAFINA
    E pirchí?
    
    
MASTRU AUSTINU
    Pipita!... (la guarda bieco) E senza rebrica!
    
    
ORAZIU
    Pirchí 'a trattati d'accussí, a vostra figghia, 'nuzzintedda?... Idda è tantu primurusa!...
    
    
MASTRU AUSTINU
    Amicu miu, allura viziu è, ca aviti!... Vi dicu 'n autru pruverbiu e ricurdatavillu:
    "Tra patri e figlia, non ci mettiri maniglia"!...
    
    
ORAZIU
    Scusati!... Mi nni vaju... Bona sira.
    
    
MASTRU AUSTINU
    Bona sira a vui (a Serafina, che è tornata con un piccolo lume a petrolio con paralume di carta verde e lo mette sul deschetto) Cala 'ssu micciu, ca fa fumu, e poi marciamu dintra!
    
    
ORAZIU
    Di novu, bona sira, donna Sarafinedda.
     
    
SERAFINA
    (abbassa la fiamma del lume e non risponde).
    
    
ORAZIU
    Di novu, staviti beni.
    
    
MASTRU AUSTINU
    Bona sira, bona sira, mastru Araziu... L'aviti dittu se' vòti.
    
    
ORAZIU
    (va via).
    
    
    

SCENA VII
    
Mastru Austinu, poi Zenna, indi Don Ciccinu.
    
    
MASTRU AUSTINU
    (rimasto solo, si alza, va presso la gabbia, desta, col fischio il merlo - che era appollaiato e che si mette a fischiare anch'esso - poi torna a sedere e lavorando canta, prima a mezza voce, poi, mano mano, a voce alta)

    La donna è mobeli - di piumi al veento
    Muta d'argento - E di pensier...
    È sempri misero - cui si nni fida,
    Cu' ci cunfida - Il cardo cor!...
    (ecc. ecc.).
    
    
DON CICCINU
    (affacciandosi alla loggetta) Mastru Austinu!...
    
    
MASTRU AUSTINU
    (volgendosi verso di lui) Comanda, signori!...
     
    
DON CICCINU
    M' 'u faciti un favuri?
    
    
    
    
MASTRU AUSTINU
    Si è cosa in mia facortà...
    
    
DON CICCINU
    In vostra facoltà, è...
    
    
MASTRU AUSTINU
    Lei parlasse!...
    
    
DON CICCINU
    'U piaciri fussi chiddu di non cantari.
    
    
MASTRU AUSTINU
    Pirchí, signuri, stonu?
    
    
DON CICCINU
    siti 'ntunatu comu 'na ciancianedda, ma ju non pozzu fari nenti e 'ntantu divu studiari, assai.
    
    
MASTRU AUSTINU
    Ah!... Menza parola, signuri!... Lei sarà sirvitu...
    
    
DON CICCINU
    Favuritu, grazii (rientra).
    
    
ZENNA
    (dal suo catodio a sinistra, stirando, canta, a piacere dell'artista o l'una o l'altra strofa):
    
    Supra una muntagnella
    Ci stanno tre sorelle
    Una di li chiú belle
    Si posi a navigà
    Nel navigà chi feci
    L'anello ci cascò...
    (ecc.)
    Non sapete, che colpita,
    D'altro morbo, è la mia vita,
    E che presto il fin ne veto,
    Se mi separo dal feto!
    (ecc.)
    
    
    
DON CICCINU
    (riaffacciandosi) Di beni a megghiu! N'autra artista di cantu, c'è!... (forte) Donna Zenna! Donna Zenna!
      
    
ZENNA
    (affacciandosi alla porta) Cu' è ca mi chiama?
    
    
DON CICCINU
    Scusati, m' 'u faciti 'u favuri di non cantari, ca divu studiari e mi disturbati?... Vi nni sarò gratu!
     
    
ZENNA
    Ca... vossia vidi chi è: siccomu fa caudu, e staju stirannu, cantu pri cunfortu!...
    
    
DON CICCINU
    E bonu, macari vi mannu 'na balàta di ghiacciu, basta ca non vi cunfurtati accussí...
    
    
ZENNA
    Chi c'entra, signuri! Ccu mia non c'è bisognu di diri 'ssi cosí! 'U ghiacciu ci l'ha' a dari a chiddi caudulini (accenna a Mastru Austinu) a chiddi c'hannu 'u caudu dintra... Non cantu chiú. È cuntentu?
    
    
DON CICCINU
    Vi ringraziu assai... (mentre sta per ritirarsi, il merlo fischia un 'arietta) Bonu, Piddu! 'U merru sulu cci mancava, ppi cumpíri l'òpira!... Chi è, macari di notti, canta, Mastru Austinu?
    
    
MASTRU AUSTINU
    (ridendo) Ca... 'u sapi chi è?... Vidi lustru e ci pari jornu. Ora 'u fazzu zittiri (si avvia verso la gabbia) Auh, Lisciantrino!... Zittiti, ca notti è! 'U senti, o' papà?... Vo' curcati! Cumprenti?... Ah!?... (il merlo fischia la ritirata. Mastru Austinu rifacendolo) Ecco (a Don Ciccinu) Sunau 'a ritirata, signu ca si persuasi. Lei sta tranquillu ca non frisca chiú, è andato a letto!
    
    
    
DON CICCINU
    Spiramu! Tanti grazii! (rientra).
    
    
MASTRU AUSTINU
    Non c'è di chi, signori.
    
    
    
    
SCENA VIII
    
Mastru Austinu e la ZÀ PETRA.
    
    
ZÀ PETRA
    (venendo dal vicolo) Salutamu a Mastru Austinu, comu siti?
    
    
MASTRU AUSTINU
    Oh, bon ventu, ZA PETRA!... Bonu... vui non si dumanna. Assittàtivi.
    
    
ZÀ PETRA
    (sedendo accanto al deschetto) Chi beddu friscu, ca c'è cca!... Nni mia si mori d' 'u caudu!...
    
    
MASTRU AUSTINU
    Ca 'u viriti chi è?... Ju ci tegnu 'u vintilaturi, 'a sira!... Di 'ssu viculu, 'u viditi, trasi un vinticciolu accussí finu e gintili, ca si prima di finiri 'sta 'stati non pigghiu 'na purmunia, haju a diri Signori vi ringraziu!... Dunca, chi nova? M'aviti a diri cosa?
    
    
ZÀ PETRA
    Senza fari tanti chiacchiri Mastru Austinu... V'haju purtatu un bellu partitu.
    

MASTRU AUSTINU
    Sugialista o reprubbicanu?...
    
    
    
    
ZÀ PETRA
    Ca ora!... Partitu di matrimoniu.
    
    
MASTRU AUSTINU
    E n' 'o sapiti ca sugnu maritatu? Lassati moriri a me' mugghieri e nni parramu!
    
    
ZÀ PETRA
    Vih, 'stu vecchiu smurfiusu!... Pri vui, vi purtava 'u matrimoniu?
    
    
MASTRU AUSTINU
    E 'nnunca pri cui?
    
    
ZÀ PETRA
    Ca pri vostra figghia Serafina!
    
    
MASTRU AUSTINU
    Ah, pri me' figghia?... E cu' è, 'ssu pazzu?
    
    
ZÀ PETRA
    Pazzu?... È un giuvini d'oru, e vui 'u conusciti... Oraziu 'u lampiunaru.
    
    
MASTRU AUSTINU
    Ah!... Ora ora fu cca...


ZÀ PETRA
    Sissignuri, mi l'ha dittu.
    
    
MASTRU AUSTINU
    E pirchí non si spiegava iddu stissu?
    
    
ZÀ PETRA
    Ca pirchí si virgogna! Chi sapiti ch'è dilicatu!... 'Na palumma!... Mi pari ca non putissivu truvari di megghiu. Du' liri e menza o' jornu comu lampiunaru, e poi, di jornu lavura comu ntagghiaturi di petra bianca e si vusca 'n'autri du' liri e menza... Onestu, affezionatu, rispittusu, bellu giuvini...
    
    
MASTRU AUSTINU
    Sissignori!... È fatta...
    
    
ZÀ PETRA
    Accunsintiti?
    
    
MASTRU AUSTINU
    Accunsentu... Ma... tantu per intendersi, però: il giovani lo sa, che mia figlia non àvi doti?...
    
    
ZÀ PETRA
    'U sapi e non ci nni 'mporta.
    
    
MASTRU AUSTINU
    Ma sapèmuni sèntiri: non nni pussedi, recisamenti, va, non pri modu di diri!
    
    
ZÀ PETRA
    Non ci nni 'mporta, vi dicu!
    
    
MASTRU AUSTINU
    Quannu è chistu, è fatta!
    
    
ZÀ PIETRA
    Di beni a megghiu. Quantu sentu 'a matri, ora.
    
    
MASTRU AUSTINU
    Dovi va lei?
    
    
ZÀ PETRA
    Nni vostra mogghi.
    
    
    
MASTRU AUSTINU
    Pirchí?... Per quali cagione?
    
    
ZÀ PETRA
    Pri sèntiri chi dici idda!
    
    
MASTRU AUSTINU
    Alto là, firmativi! Cu' è il capo della casa Miciacio? Parrati!
    
    
ZÀ PETRA
    Siti vui!
    
    
MASTRU AUSTINU
    Ju, cui?
    
    
ZÀ PETRA
    Mastru Austinu Miciaciu.
    
    
MASTRU AUSTINU
    Oh, benissimu! Chi cosa v'ha rispostu, questo signor Mastru Austinu Miciaciu?
    
    
ZÀ PETRA
    Ca è cuntenti ed è cosa fatta.
    
    
MASTRU AUSTINU
    Dunqui?... Non c'è chiú bisognu d'autru cunsensu. Il pruverbiu anticu dici: "Dissi lu puddicinu 'nta la nassa, unni maggiuri c'è, minuri cessa".
    
    
ZÀ PETRA
    Allura m'autorizzati a purtarici la bona nova a lu picciottu?
    
    
MASTRU AUSTINU
    Si cumprenni!
    
    
    
ZÀ PETRA
    Mi nni vaju, ca iddu, criaturi, mi sta aspittannu ccu l'anima appisa!
    
    
    MASTRU AUSTINU
    Ci diciti ca si pò prisintari, pirchi già è fidanzatu. Cc 'u pattu, però, ca si spiccia prestu!...
    

ZÀ PETRA
    Ppi 'ssa cosa, 'a primura è chiú so' ca vostra. Tempu ca jettanu 'i banni e su' maritu e mogghi. Vi salutu, Mastru Austinu (si avvia).
    
    
MASTRU AUSTINU
    Sintiti, ZÀ PETRA... Dal mumentu che il giovine è tantu entusiasmatu, viditi si si pò purtari macari a me' mugghieri, quantu mi levu 'sta mala tintazioni d'allatu!... Si mi rinisciti chista, vi rialu un paru di burdacchè di peddi di cani ca v'hannu a durari.
    
    
ZÀ PETRA
    'U viditi?... Sbagghiastuu, Mastru Austinu!... Ju chi sugnu fimmina di far cosa ppi ntentu?
    
    
MASTRU AUSTINU
    Bonu, ma ju non parlai per offenderi la vostra insuscettibilità! Dicitaccillu, ZÀ PETRA, servi c'arrifriscati un'arma di purgatoriu!...
    
    
ZÀ PETRA
    Sempri scialaturi, Mastru Austinu! (ridendo) Lassati fari a mia, ca facili ca si cummina (via).
    
    
    MASTRU AUSTINU
    'U Signori v' 'a renni.
    
    
    
    
SCENA IX

Mastro Austinu solo, poi Don Ciccinu.
    
    
MASTRU AUSTINU
    (si frega le mani per la soddisfazione, poscia, riprendendo il lavoro, dimentico della promessa fatta a Don Ciccinu, canta)
    Quannu l'omu crisci 'i baffi,
    Ha' bisognu d' 'a mugliere,
    Non c'è modu né maniere,
    Egli sempri vo' spusà!
    
    Fimmini, flmmini,
    Su' tutti 'nfanfiri,
    Su' tutti abili
    Di 'nfamità!
    
    
DON CICCINU
    (riapre il balcone e si riaffaccia alla loggetta) Mastru Austinu!
    
    
MASTRU AUSTINU
    Cumanna?
    

DON CICCINU
    Comu finiu?... V' 'u scurdastuu?...
    
    
MASTRU AUSTINU
    Ah!... Già!... Sicuru!... Non divu cantari!... Scusa, mi l'aveva sdimenticatu. Lei si 'ntroduci, ca non cantu chiú.


DON CICCINU
    'U sapiti chi è? Mi staju priparannu all'esami di laurea, e sintennu cantari perdu 'a testa...


MASTRU AUSTINU
    Nenti signori, ci rebrico, lei si 'ntroduci di bernovu ca non cantu.
    
    
    
 DON CICCINU
    Grazii tanti (rientra).
    
    
MASTRU AUSTINU
    Non c'è di chi, scusa, anzi, la sdimentichezza.
    
    
    
    
SCENA X
    
Lona, Serafina e detto.
    
    
LONA
    (con lo scialle in testa, andando verso il vicolo) Quannu vuliti mangiari, c'è vostra figghia ca vi servi.
    
    
SERAFINA
    Matri, assai, stati?
    
    
LONA
    N' 'o sacciu. Si non mi ritiru non ti pigghiari pena e non stari in pinseri, ca nni me' frati, sugnu!
    
    
SERAFINA
    Comu? Non v'arritirati? Chi veni a diri, accussí?...
    
    
LONA
    Veni a diri ca ccu 'stu stravaganti di to' patri non ci pozzu cummàttiri chiú!...
    
    
MASTRU AUSTINU
    Auh!... Misuramu 'i termini!
    
    
SERAFINA
    Ccu vui mi nni vegnu, matri!...
    
    
MASTRU AUSTINU
    Fermiti 'ddocu, tu, lassannilla jri, ca accussí sbaria! (a Lona) Andate pure. Acqua davanti e ventu d'arreri!
    
    
    
    
LONA
    Ragiuni hai!... Non mi puteva rumpiri 'u coddu, 'ddu jornu ca 'ncuntrai a tia?
    
    
MASTRU AUSTINU
    Non ti pigghiari còlira, ca picca nn'hai! Ccu n'autri quinnici jorna si' ccu to' jenniru, servi ca mi lassi 'n paci!...
    
    
LONA
    Chi dicisti?... Quali jenniru?...
    
    
MASTRU AUSTINU
    Sicuru. Nostra figlia è compromessa.
    
    
SERAFINA
    Chi siti pazzu?
    
    
MASTRU AUSTINU
    A to' patri, ci dici pazzu? Pettecola!
    
    
LONA
    Ccu cu' è, comprumisa? Cu' è, ca 'a fici cumprumisa?...
    
    
MASTRU AUSTINU
    L'haju fattu ju e basta! Un mumentu avanti ci ho dato la mia palora a Orazio Scavunettu, inteso Funcidda, il lampionario, e tempo quindici giorni ogni cosa è fatta...
    
    
LONA
    Cui? Cu' è, ca 'u dissi?... Prima ha a parrari ccu mia, 'ssu cristianu!...
    
    
MASTRU AUSTINU
    Ha parlato con me, che sono il babbo, e basta!...
    
    
    
LONA
    E ju sugnu la babba e senza cunsensu miu...
    
    
SERAFINA
    (piangendo) Già! Sciarràtivi ccu cu' ha a parrari! Comu si si trattassi di 'na pupa di stuppa! Mi pigghiava 'u lampionaru, ora!...
    
    
MASTRU AUSTINU
    Pirchí, zivittola!... Chi vulevi, un presidente di Gran Curti, un sigritariu cumunali, una guardia daziaria?... Mmalidittu di quannu ti mannai 'a scola, ca ti jncheru 'a testa di cianciafrusculi!...
    
    
LONA
    Si a me' figghia non ci piaci non c'è obbligu ca si l'ha a pigghiari!...
    
    
MASTRU AUSTINU
    (afferrando una forma e minacciando la moglie) Oh, vidi ca ti fazzu riurdari 'a vigilia di San Giuvanni, sai! Oramai sugnu compromiso e non pozzu mancari di palora.
    
    
SERAFINA
    (c. s.) No, non m' 'u pigghiu, mancu si m'ammazzanu!.. Pigghiativillu vui, a 'ddu carnalivari!...
    
    
MASTRU AUSTINU
    Chi dicisti?... Ju m' 'u pigghiu?... A to' patri, ci rispunti accussí? (minacciandola) Intra passa, cajorda nica! Altrimenti ti rumpu l'ossa, ha' capitu?
    
    
LONA
    Lassala stari, a' picciridda!...
    
    
MASTRU AUSTINU
    (sarcastico) 'A picciridda! Daticci 'a pupa, quantu joca!... Intra, ti dicu!...
    
    

LONA
    (a Serafina) Bonu, trasitinni e non chiànciri, ca dumani si nni parra...
    
    
SERAFINA
    (rientrando) Mi vòli fari mòriri!... Mancu si non fussi sangu so'! ... Beddu patri, ca haju!... Mi dava 'u lampiunaru!... Mancu ppi surci supira 'i canali, 'u vogghiu vidiri, no!
    
    
MASTRU AUSTINU
    Auh, picciridda!... Accura, sa'?!...
    
    
LONA
    Quantu si' boja, botta di vilenu (vedendosi minacciata scappa pel vicolo, gridandogli) boja! boja!
    
    
MASTRU AUSTINU
    (lanciandogli la forma) Eh, mavara streca! Si ti 'ncucciava! ...
    
    
    

SCENA XI
    
Mastru Austinu solo, poi Don Ciccinu.
    
    
MASTRU AUSTINU
    Vi l'aggiustu ju, 'i gammi, si l'aviti storti!... Vigliacca mascanzona! (raccoglie la forma, va a sedere, ricominciando il lavoro, dimentico, al solito, della promessa, riprende a cantare)
    
    Si avissi una menza sciabula,
    O puru una carabina,
    Farebbi una roina,
    Farebbi un non sol que
    Si avissi una menza sciaaaabula,
    (ecc. ecc.)
    
    
    
DON CICCINU
    (riaprendo e riaffacciandosi. come prima) 'N'autra vòta?... E comu vi l'haju a diri, allura?...
    
    
MASTRU AUSTINU
    Ah, signuri, m'arricopiglio! Scusa, non cantu chiú!... Stavolta garintito! ...
    
    
DON CICCINU
    Spiramu ca non v' 'u scurdati!... (rientra).
    
    
    
SCENA XII
    
Mastru Austinu e Oraziu.
    
    
ORAZIU
    (dal vicolo) C'è permissu?...
    
    
MASTRU AUSTINU
    Cu'è?... Ppi tràsiri 'nt'o curtigghiu dimannati pirmissu? Il cortiglio è pubbrico, avanti! ...
    
    
ORAZIU
    (timidamente) Mastru Austinu... (si avvicina).
    
    
MASTRU AUSTINU
    Ah, tu si', caru Oraziu?... Assèttiti, mio carissimo geniro.
    
    
ORAZIU
    (giulivo) Allura veru è, zoccu mi dissi 'a ZÀ PETRA? M' 'a dati, a Sarafinedda?
    
    
MASTRU AUSTINU
    Quantu vòti?... Mastru Austinu Miciacio àvi una sula parola. Ho detto ca è to', e basta!... E poi, chi non ti nn'adduni ca ti chiamu di tu?... Questo significa che già ti considiro della famiglia... Caro geniro, assèttiti! (gli porge la destra a baciare e Oraziu la bacia).
    
    
    
ORAZIU
    Grazii, patri - pirmittiti ca vi chiamu accussí?
    
    
MASTRU AUSTINU
    Oh!... Anzi lo pritendo!... Assèttiti, ti dicu!...
    
    
ORAZIU
    (guardando la porta di casa) No... vulissi vidiri 'a matri, prima...
    
    
MASTRU AUSTINU
    Ah!... Non c'è. Nisciuta è. Ma fa lo stisso.
    
    
ORAZIU
    'U sa si è cuntenta macari idda?
    
    
MASTRU AUSTINU
    Contenti io, contenti tutti.
    
    
ORAZIU
    E Serafina?
    
    
MASTRU AUSTINU
    Ti rispondo colla stissa prepesezioni.
    
    
ORAZIU
    (impaziente di vedere la ragazza) Ma idda, mancu c'è?...
    
    
MASTRU AUSTINU
    C'è, ma è un pocu indisposta (vedendolo dubbioso) Ti dicu ca è to'!... Senza doti, sí... chistu t' 'u dissi 'a ZÀ PETRA, è veru?
    
    
ORAZIU
    Sissignuri, e ju doti non vi nni cercu. Abbasta ca m' 'a dati e macari senza cammisa...
    
MASTRU AUSTINU
    No, 'a cammisa l'àvi... Chi c'entra, la legittima non ci 'a pozzu livari!... A propositu, a to' soggira chi t' 'a pigghi ccu tia?
    
    
ORAZIU
    Ca... si ci vòli vèniri, tantu onuri e piaciri.
    
    
MASTRU AUSTINU
    E allura, non c'è alcuna dificortà. Serafina è cosa to', parola di galantomu d'onuri.
    
    
ORAZIU
    Ma n' 'a putissi vidiri, ju?...
    
    
MASTRU AUSTINU
    No, per questa sira è impossibili! Dumani veni e trasi in casa...
    
    
ORAZIU
    C'è paura, poi, nasci quarche 'ntòppitu?
    
    
MASTRU AUSTINU
    Ma chi 'ntòppitu e 'ntòppitu! ...
    
    
ORAZIU
    No, pirchí sintiti, ju canusciu 'u me' carattiri. Sugnu bonu, ma non sempri. Sapiti: si mi diciti no ora, non c'è offisa, dicu giustu? Ma si mi diciti sí, ju cci fazzu suppa, dormu ccu 'ddu pinseri, mangiu ccu 'ddu pinseri, bivu ccu 'ddu pinseri, e poi nasci quarche difuurtà e mi vidu licinziari (prendendolo per le braccia e scuotendolo) allura addiventu 'n armali, e pò fíniri tinta! Perciò ju, prima, mi vurrissi assicurari di tutti, capiti?...
    
    
MASTRU AUSTINU
    (sconcertato, lo guarda un po' tra il timoroso e l'irritato, poi, riavendosi) Allura, amicu miu, ti dicu ca si' 'ntontiru e non cumprenni nenti! Quannu Mastru Austinu Miciaciu si comprumetti di 'na cosa la so' parola è parola di re, m'ha' capito, bardascia?...
    
    
ORAZIU
    Scusati, patri.
    
    
MASTRU AUSTINU
    Non c'è di chi. Corrispunsabili ju. Ti nni po' jri a dòrmiri ccu ottu cuscina! (gli porge la mano c. s.)
    
    
ORAZIU
    Tanti grazii!... Mi nni vaju, allura!... Dal momentu ca stasira, 'a zita, non si pò vidiri! ...
    
    
MASTRU AUSTINU
    Dumani vi viditi. Di matina è megghiu, anzi, ca si c'è fausu 'ngannu 'nt' 'a facci, a chiaru di suli si vidi megghiu.
    
    
ORAZIU
    Benediciti... e scusatimi...
    
    
MASTRU AUSTINU
    Nenti. Si 'ncontri a to' soggira, non ci diri nenti, ha' capitu?... Pirchí t'annuvuli 'n'autra vòta? Rispunsabili, rebricu, sugnu ju. Di ogni cosa ca po' succediri pigghiatilla ccu mia, mancu?... Va, ti salutu, santu e riccu! (gli porge la mano c. s.).
    
    
ORAZIU
    (andando) Supra 'a vostra parola staju (via).
    
    
MASTRU AUSTINU
    Parola di re!
    
    
    
    
SCENA XIII
    
Mastru Austinu, Serafina (di dentro), poi Don Ciccinu.
    
    
MASTRU AUSTINU
    (davanti alla porta di casa) L'ha' 'ntisu, 'ssu discursu, figlia?
    
    
SERAFINA
    (di dentro, singhiozzando) L'haju 'ntisu! ...
    
    
MASTRU AUSTINU
    Dunqui, tu mi sa' sentiri!... E non chiànciri, triulu di casa! (torna al deschetto e, ripigliando il lavoro, accenna)
Quell'uom dal fiero...
    
    (riprendendosi da sé) Ah, ah!... Mi l'aveva scurdatu!... Non si canta!... (rinforzando la voce a ogni frase) 'Nta 'stu curtigghiu, non si canta!... C'è questa nova spiculazione!... Pipa di radica e tabaccu cli Lifuddia!... Una persona, per ipotesi, àvi l'agghi 'n testa ppi 'stu picciu ca senti (si ode, difatti, ancora, il singhiozzo di Serafina) e vulissi sfugari cantannu?... Non signori, non c'è pirmisso! ... Riclosioni muta!... (incalzando) A un deviduo ci pigghia 'na botta nirvusa e non c'è autru sullevu ca 'na cantata a vuci di testa?... Non signori, è priibito!... Cca non si canta!... Non si ca...a...nta! durante questo soliloquio, tra una frase e l'altra, batte violentemente il martello sulla suola di una scarpa informata, ricavandone un rumore irritante e continuo).
    
    
DON CICCINU
    (riaprendo e riaffacciandosi) Mastru Austinu, facitimi un favori: cantati! ...
    
    
MASTRU AUSTINU
    Allura, lei, chi m'ha pigghiatu, per un burattinu?...
    
    

DON CICCINU
    No, v'haju pigghiatu per un maleducatu!
    
    
MASTRU AUSTINU
    Maladucatu, dissi?
    
    
DON CICCINU
    Sicuro, maleducatu!
    
    
MASTRU AUSTINU
    Ppi daveru, o 'nnunca ppi scherzu?
    
    
DON CICCINU
    Ppi daveru, ppi daveru!... Doppu ca vi pregu ccu boni maneri, la prima, la secunna, la terza vòta, di lassàrimi studiari in paci, e vui non nni sintiti nenti, vi divu diri ca siti maleducatu! ...
    
    
MASTRU AUSTINU
    (si alza e, mettendosi la mano sul fianco sinistro) Scusa, allura ci dicu... (additando il fanale) Questo è lampiuni?...
    
    
DON CICCINU
    Eh? ... È lampiuni ...
    
    
MASTRU AUSTINU
    (additando il numero civico sulla porta) E questo è númmiro?
    
    
DON CICCINU
    È númmiro...e ccu chistu? ...
    
    
MASTRU AUSTINU
    Dunqui, c'è fanali e c'è númmiro, il cortiglio è pubbrico, e ju cantu (siede e martellando, c. s., canta)
    Quell'uom dal fiero aspetto
    Guardati in sul camiiino.
    
    
    
DON CICCINU
    (rientrando) Facchino! (gli sbatacchia violentemente le vetrate in faccia).
    
    
MASTRU AUSTINU
    (sullo stesso tono, cantando)
    Ci sarà lei facchino,
    Ci sarà lei facchin!...
    Trimaaate...
    (ecc. ecc.)
    
    
    
SCENA XIV
    
Serafina e Mastru Austinu.
    
    
SERAFINA
    (affacciandosi alla finestra con gli occhi rossi) Chi faciti, mangiati, patri?
    
    
MASTRU AUSTINU
    Ora ca non c'è chiú 'dda mavara di to' matri, sí. Chi c'è di mangiari?
    
    
SERAFINA
    Triaca mascalisa...
    
    
MASTRU AUSTINU
    (saltando in aria) Chi dicisti?... A la facci di me' mugghieri! Ccu sapiri ca sugnu di stomacu cagiunevuli, mi fa truvari fasoli di Mascali, quantu mi pigghia un culera furminanti! Non nni vogghiu!
    
    
SERAFINA
    (sempre afflitta) E allura chi ristati, dijunu?...
    
    
MASTRU AUSTINU
    Djunu?... E pri quali santu? Mangiasti, tu?...
    
    
    
SERAFINA
    Mangiai!
    
    
MASTRU AUSTINU
    E accussí si dici?... Nun jttari 'ssu triulu, ti dicu!... Guarda chi fai, porta dintra 'sti 'mmarazzi, ca ju mi fazzu fari un pocu di lattuchi cotti e du' ova fritti, alla tortoria... ossia ddà allatu, nni donna Tina 'a putiara.
    
    
SERAFINA
    (comincia a trasportare dentro il lume, il deschetto ecc.).
    
    
MASTRU AUSTINU
    (si ferma sotto l'icòna e vi accende quattro candele o sei che vi sono) San Giuvannuzzu, vui ca siti santu miraculusu, mi l'àviti a fari 'ssu miraculu, 'u sintiti?... Senza falla mòriri!... Quantu ci sicca 'a lingua!... Ca poi vi fazzu 'na nuvena ca vi nn'aviti a riurdari 'nsinu ca campati.
    
    
    
    
SCENA XV
    
Serafina sola, poi Don Ciccinu.
    
    
SERAFINA
    (dopo aver riposto anche la gabbia col merlo, riesce fuori con un bastoncino, va, a scrutare fino in fondo al vicolo e poi, pian pianino, mettendosi sotto il balcone di Don Ciccinu, batte ripetuti colpetti sui vetri di esso).
    
    
DON CICCINU
    (aprendo) Cu' è, santissimu!... (vedendo Serafina) Ah, tu si', Serafinedda? E to' patri unn'è?
    
    
SERAFINA
    'Nt' 'a putia, a mangiari! Sula sula sugnu! ...
    
    
    
DON CICCINU
    Chi hai, ca chianci?
    
    
SERAFINA
    Mi vòli maritari ppi forza! ...
    
    
DON CICCINU
    Chi dicisti?... Aspetta, ca vegnu 'nt' 'o purticatu (rientra e si riaffaccia tosto dal portoncino, che lascia socchiuso) Dunca, quantu sentu?...
    
    
SERAFINA
    Me' patri mi vòli maritari pri forza, ccu Orazio Scavunettu, 'ntisu Funcidda, 'u lampiunaru, tempu quinnici jorna!
    
    
DON CICCINU
    E pirchissu chianci? C'è 'u to' cunsensu? No. Dunca?...
    
    
SERAFINA
    Già!... Ti pari cosa di nenti! 'U sai com'è me' patri!... Si cumprumisi e divi essiri pri forza comu dici iddu!... (buttandogli le braccia al collo) E ju, senza di tia, moru!
    
    
DON CICCINU
    (baciandola) Bonu; babba, non ci sugnu ju, cca?! ...
    
    
SERAFINA
    E chi fai, tu?... Si ci putissi diri: vogghiu a vostra figghia, allura, forsi, ti prifirissi a tia!...
    
    
DON CICCINU
    Mi nni maravigghiu! Ma 'u sai ca non pò essiri, anima mia! I me' nanni s'appunissuru recisamenti...
    
    
    
SERAFINA
    (singhiozzando) Perciò, è finita ppi mia!... (disperata) M'avvilenu!... Mi pigghiu deci pastigli di sublimatu...
    
    
DON CICCINU
    Non fari d'accussí, Finuzza! (commosso) Chi ti pari, ca ju non soffru chiú di tia, 'ntra 'stu mumentu?...
    
    
SERAFINA
    E cc'haju a fari, si non c'è riparu?...
    
    
DON CICCINU
    (dopo un po' di riflessione) Si tu vulissi, ci fussi, 'u riparu! ...
    
    
SERAFINA
    (raggiante) E quali?
    
    
DON CICCINU
    Ca ti nni veni ccu mia...
    
    
SERAFINA
    (disillusa) E comu?... Senza matrimoniu?...
    
    
DON CICCINU
    Amuri miu, di prima senza matrimoniu, poi pensa Diu.
    
    
SERAFINA
    Già... e si poi tu ti stanchi di mia e mi lassi?...
    
    
DON CICCINU
    (stringendola al petto) Cui, ju?... Chistu no, vidi? Non l'ha' a diri e mancu l'ha' a pinsari!...
    
    
SERAFINA
    E 'i genti chi ponnu diri?
    
    
    
DON CICCINU
    C'hannu a diri, 'i genti? Ch'è chista, 'a prima, ca due amanti si nni fujunu e poi si maritanu?... Dimmi di sí e mi fai l'omu chiú felici d' 'u munnu! (la tempesta di baci).
    
    
SERAFINA
    (quasi vinta) Chi sacciu!... Non mi 'ngannari, Ciccinu, ppi l'armuzza di to' patri e di to' matri!!...
    
    
DON CICCINU
    Non mi parrari accussí, Serafina!... Non vidi quantu ti vogghiu beni? (la divora con gli occhi).
    
    
SERAFINA
    E... quannu duvissi essiri, 'ssa cosa?...
    
    
DON CICCINU
    Quannu vòi tu, curina!... Macari ora stissu... Anzi... chi c'è megghiu occasioni d'ora, ca si' sula e non ti vidi nuddu?...
    
    
SERAFINA
    (tremante) Ora stissu?... E si me' patri nni vidi passari?
    
    
DON CICCINU
    (sorridendole) Di unni? Quantu trasi ccu mia, ed è fatta!
    
    
SERAFINA
    Cca? ...
    
    
DON CICCINU
    Si cumprenni, cca stissu! In modu ca tuttu ponnu suspittari all'infora ca si' accostu 'a to' casa. Veni, tesoru, trasi! (la trae a sé verso il portoncino).
    
    
    
SERAFINA
    (ha un'ultima riluttanza e un ultimo dubbio) E si poi...'i to' nanni, non accunsentunu?...
    
    
DON CICCINU
    No, ca su' genti di cori, timurati di Diu... E poi, tutto al piú nni spusamu quannu mòrunu... Sunnu vicchiareddi! (le fa dolce violenza per deciderla).
    
    
SERAFINA
    (lasciandosi trascinare) No, mi scantu, Ciccinu! ...
    
    
DON CICCINU
    È megghiu, allura, ca ti maritunu cc' 'u lampiunaru e nni spartemu ppi sempri?
    
    
SERAFINA
    (avviticchiandoglisi) No, Ciccinu miu, no! ...


DON CICCINU
    E allura?... Veni?...
    
    
SERAFINA
    Vegnu!... Aspetta... E me' matri?...
    
    
DON CICCINU
    Sí, hai ragiuni! A to' matri ci lassi du' paroli scritti. Aspetta (prende di tasca un taccuino e una matita e glieli porge) Te' cca. Scrivicci accussí: Cara madre.
    
    
SERAFINA
    (eseguendo) Mi trema 'a manu! ...
    
    
DON CICCINU
    Non fa nenti... jamu...
    
    
    
SERAFINA
    Si veni me' patri e nni trova cca?...
    
    
DON CICCINU
    Si tu perdi tempu apposta!... Dunca: Cara madre, me ne vado lontano con colui che amo...
    
    
SERAFINA
    Assai, assai!
    
    
DON CICCINU
    (ridendo)... assai, assai... tanto che non potrei mai sposare un altro. Perdonatemi e fatemi perdonare dal padre. Vi scriverò dalla prima stazione di fermata. - Capisci, chistu è truccu per sviare ogni traccia. - Vi abbraccio e mi dico sempre vostra figlia devota Serafina ... - 'A finisti?...
    
    
SERAFINA
    Sí ... Chi mi sta' facennu fari, Ciccinu?...
    
    
DON CICCINU
    Dammi cca, amuri miu! (strappa dal taccuino il foglio scritto e glielo porge) Te', lassalu dintra, in un postu visibili e facili, hai capitu?... E torna subitu.
    
    
SERAFINA
    (esegue, vacillante, e torna con un involto sotto il braccio).
    
    
DON CICCINU
    Chi c'è 'ddocu?
    
    
SERAFINA
    Un pocu di biancheria netta.
    
    
DON CICCINU
    (prendendole l'involto e lanciandolo dentro la casa di Mastru Austinu) Scusa, Serafinedda... Non è per disprezzu sai; ma d' 'a roba di Mastru Austinu, d'ora in poi, non nn'hai chiú chi nni fari, pirchí pri tuttu chiddu ca ti servi, ci pesa to' maritu (allacciandola alla vita la ribacia follemente) Trasi!
    
    
    
SERAFINA
    Aspetta. Prima di trasiri dintra 'a to' casa, giurami, davanti a San Giuvannuzzu Decullatu, ca nni sta guardannu, di cca supira unni è misu, ca tu mi spusi!...
    
    
DON CICCINU
    Ti lu giuru ppi l'armuzza di me' patri, ca è un giuramentu chiú sacru. Veni, Serafinedda!
    
    
SERAFINA
    (si lascia trascinare e scompare, con lui, per il portoncino, che si richiude dietro di loro. Da lí a poco si chiudono pure le imposte del balconcino).
    
    
    
    
SCENA XVI
    
Peppi l'orvu, poi Mastru Austlnu.
    
    
PEPPI
    (a tentoni, ajutandosi col bastone, viene dal vicolo, si ferma sotto l'icòna e, dopo breve introduzione di violino, canta, accompagnandosi col medesimo)
    Lu Battista quannu apprisi
    La terribili sintenza,
    Li so' vrazza 'n celu stisi
    E prigò l'Onniputenza.
    (mentre Peppi canta, sopraggiunge Mastru Austinu, mezzo brillo, e va difilato in casa).
    
    
MASTRU AUSTINU
    (dall'interno) Serafina!... Serafina!... Serafina! Unni si'? (esce, da lí a poco, tenendo in una mano l'involto con la biancheria e ne l'altra il pezzetto di carta scritta) E chi veni a diri?... Chi c'è scrittu, cca?... Di tutti 'sti 'gnuranti e cretini di 'stu' curtigghiu non sapi leggiri nuddu!... Bestii, somari!... (battendosi la fronte) Si nni fuju!... Certu!... E unni si ni fuju? E ccu cu' si nni scappau?... E comu, 'ntra un vidiri e svidiri?... E cu' l'ha' a sèntiri, ora, a 'dda curtigghiara di so' matri? (in preda alla piú grande costernazione) E 'u zitu?... Sugnu persu, 'u zitu?... Ci desi la palora di re!... Cu' cci l'ha a diri, a Oraziu, ora?... (all'indirizzo dell'icòna) E vui, San Giuvanni pp'abbuffunísumu, chi santu siti, d'accussí, ca v' 'a faciti fari sutta l'occhi?... Prima vi faciti rubari l'ogghiu, po' 'i cristiani! ... Chi schifiu siti, ah? (rientra frettolosamente in casa).
    
    
    
PEPPI
    (dopo il solito ritornello col violino, canta c. s.)
    Lu Signuri, unn'era misu,
    Ci mannò pri lu so' fini,
    Di lu santu Paradisu,
    Du' angileddi sarafini.
    
    
MASTRU AUSTINU
    (tornando con la scaletta, che appoggia al muro accanto all'icòna, afferra Peppi per una spalla e, scuotendolo) A cu' è ca stati cantannu ah?
    
    
PEPPI
     (smettendo meravigliato) A San Giuvanni Decullatu! Oggi nn'avemu vintitrí, è vigilia...
    
    
MASTRU AUSTINU
    Quali vigilia, quali festa, quali santu e quali madonni? Vo' jtavinni! ...
    
    
PEPPI
    Pirchí?... Sbagghiai, forsi?... Non è cca, 'a 'cona di San Giuvanni Decullatu, di Mastru Austinu 'u scarparu?... Non siti vui, Mastru Austinu?
    
    
    
MASTRU AUSTINU
    (montando sulla scaletta) Nenti, non c'è chiú litania, non c'è chiú 'cona e non c'è chiú santu! Chistu è un imbecilli qualunqui, ca inveci di fari miraculi a' ritta 'i fa a' riversa! (strappa i fiori e i ramoscelli, e li butta via, poi, saltando, soffia violentemente sui ceri e sulla lampada, spegnendoli).

MASSARA PRUUDENZIA
    (seduta su uno dei seggioloni a bracciuoli, accanto al tavolo di centro, a Maassaru Caloriu che viene dall'uscio destro di fondo) 'A chiudistuu, 'a cucina?
    
    
MASSARU CALORIU
    Sicuru
    
    
MASSARA PRUUDENZIA
    'A stadia e 'u puddaru macari?
    
    
MASSARU CALORIU
    Si suttantenni!
    
    
    
MASSARA PRUUDENZIA
    'U sciugghistuu, 'u cani?
    
    
MASSARU CALORIU
    'U sciugghivi.
    
    
MASSARA PRUUDENZIA
    Assittàtivi, ora, ca oggi su' tutti 'i Santi, nni dicemu 'ssi cincu posti di rusariu, e poi nni curcamu.
    
    
MASSARU CALORIU
    Ccu la grazia di Diu (siede sull'altro seggiolone).
    
    
MASSARA PRUUDENZIA
    A nomu di Diu. Cumunciati vui o cuminciu ju?
    
    
MASSARU CALORIU
    (staccando il rosario legato al bracciuolo) Cumincia tu.
    
    
MASSARA PRUUDENZIA
    (alzando il rosario suo e segnandosi) A nomu di lu Patri, di lu Figghiu e di lu Spiritu Santu.
    
    
MASSARU CALORIU
    Comu sta, accussí sarà, pri tutta la Santissima Etirnità.
    
    
MASSARA PRUUDENZIA
    Gesú all'ortu si disponi.
    
    
MASSARU CALORIU
    E pri fari orazioni.
    
    
MASSARA PRUUDENZIA
    E pinsannu a lu piccatu... facitivi chiú cca.
    
    
    
MASSARU CALORIU
    (accostando il seggiolone) Sangu veru avia jttatu... bonu sugnu, accussí, ca mi fa caudu.
    
    
MASSARA PRUUDENZIA
    Patri nostru ca siti 'ntra li celi... 'u sintiti 'stu ventu?
    
    
MASSARU CALORIU
    Sia santificatu lu vostru nomu... 'u sentu.
    
    
MASSARA PRUUDENZIA
    Vegna a nui lu regnu vostru... 'u sa di unni veni?...
    
    
MASSARU CALORIU
    Sia fatta la vuluntà vostra... forsi trasi d' 'a finestra d' 'a cucina...
    
    
MASSARA PRUUDENZIA
    Accussí 'n celu comu 'n terra... Chi 'a lassastuu, aperta?
    
    
MASSARU CALORIU
    Datici oggi lu pani cutiddianu... Abbutata è, ma c'è 'a grara...
    
    
MASSARA PRUUDENZIA
    Rimetti a nui li nostri debiti... Chi fu, 'stu scrusciu?...
    
    
MASSARU CALORIU
    Comu nui li rimittemu a li nostri debituri... Non ti spagnari, ca chissà 'u 'attu è, ca trasiu d' 'a finestra.
    
    
MASSARA PRUUDENZIA
    Non ci indurri in tentazioni ...Veru è, 'u 'attazzu masculu, divi essiri! ...
    
    
    
MASSARU CALORIU
    Ma libirani di li mali... 'Ssu 'attu è un galiotu!... 'U sa unni ha statu, a trippiari, e si ritira accussí tardu!
    
    
MASSARA PRUUDENZIA
    E cusí sia!
    
    
MASSARU CALORIU
    Diu vi sarvi, o Maria (ecc. ecc.) 'U sa chi ura è?
    
    
MASSARA PRUUDENZIA
    Santa Maria, china di razii (ecc. ecc...) Sarannu du' uri di notti. Megghiu ni nni dicemu du' posti suli, s'annunca cca nn'agghiorna... Diu ti sarvi, o Maria (ecc. ecc.)
    
    
MASSARU CALORIU
    Santa Maria (ecc. ecc.) 'U Signuruzzu 'u sapi, ca semu vicchiareddi, e nni umpatisci!
    
    
MASSARA PRUUDENZIA
    Sarvi rigina... Chi fetu! ...
    
    
MASSARU CALORIU
    Matri di misiricordia... Veru è! ...
    
    
MASSARA PRUUDENZIA
    Vita, durcizza, spiranza nostra... 'U sa di unni veni?
    
    
MASSARU CALORIU
    Ppi salvaricci... A mia mi pari fetu d'arsu...
    
    
MASSARA PRUUDENZIA
    A vui ricurremu, figghi d'Eva... E di unni?... Chi c'è focu addumatu?...
    
    
    
MASSARU CALORIU
    Chiancennu e lagrimannu, 'ntra 'sta valli di lagrimi... C'è paura hai 'u monacu di sutta?
    
    
MASSARA PRUUDENZIA
    (saltando all'impiedi) Vih, ca veru è, malu pri mia! ...
    
    
MASSARU CALORIU
    Vui dunca, avvucata nostra... Addúniti, si si' tu, c'abbruci.
    
    
MASSARA PRUUDENZIA
    (sollevando le vesti) Vutati versu di nui l'occhi vostri misiricurdiusi ... Mala sorti ppi mia, guardati chi c'è cca, stava abbampannu! (spegne le sottane che bruciacchiano da un lembo, mette via lo scaldino e, segnandosi, torna a sedere) Menu mali, Signuri. Viditi chi focu 'ranni c anni stava avvinennu!... Unn'erumu junti?...
    
    
MASSARU CALORIU
    'Nta 'sta valli di lacrimi.
    
    
MASSARA PRUUDENZIA
    Ah, sí... L'occhi vostri misiricurdiusi... E daveru, Madunnuzza, non nn'abbannunati!
    
    
MASSARU CALORIU
    Gesú binidittu... Doppu ca tu, sempri ccu 'stu monucu di sutta! ...
    
    
MASSARA PRUUDENZIA
    Doppu di quest'esilio, o clementi, o pia, o durci, o... Morti subitanea, mi scantai! (si sente bussare forte dall'interno a destra) Cu' pò essiri, a 'st'ura? ...
    
    
MASSARU CALORIU
    (si alza e va) Cu'è?
    
    
    
VOCE DI DENTRO
    Ju sugnu, Ciccinu!... Grapiti, nannu!
    
    
MASSARA PRUUDENZIA
    (alzandosi anch'ella) Vih!... Ciccineddu nostru è! ... Grapitici! ...E comu fu, ca junciu a 'st'ura?
    
    
    

SCENA II
    
Don Ciccinu e detto.
    
    
DON CICCINU
    (entrando) Nannu! (abbraccia Massaru Caloriu che, commosso, lo stringe al seno) Nannuzza bedda!... (corre ad abbracciare Massara Pruudenzia, che è fuori di sé dalla gioia).
    
    
MASSARU CALORIU
    E comu mai, a 'st'ura?
    
    
MASSARA PRUUDENZIA
    Comu fu, ca vinisti senza avvisu? E accussí notti...
    
    
MASSARU CALORIU
    Senza fari 'n telecrama...
    
    
DON CICCINU
    Ora vi cuntu tutti cosí. Quantu vi guardu, prima, ca mi nni fa cori!... Oh, 'sti nannareddi mei!... Ca bidduni, siti!
    
    
MASSARU CALORIU
    Ringraziamu la divina pruvidenza!
    
    
MASSARA PRUUDENZIA
    Ca chi sai, Ciccineddu!... Ccu 'n autru tanticchia n' 'a trovavi chiú, a 'sta vicchiaredda!
    
    
    
DON CICCINU
    Pirchí, nannuzza, c'aviti avutu?...
    
    
MASSARA PRUUDENZIA
    Ca ora ora, mentri ca nni dicevumu 'u rusariu, stava facennu 'na vampa (sollevando la veste gli mostra la sottana bruciacchiata) 'U vidi, 'a nanna! ... 'A Madunnuzza mi sarvau!
    
    
MASSARU CALORIU
    Can enti, chi ci cunti?... S'abbruciau 'na scarda di faretta cc' 'u monucu. Tuttu 'ddocu, sta.
    
    
    DON CICCINU
    Vih, 'sta nannaredda bedda! (la riabbraccia) Ca vui staticci attenta, cc' 'u focu, 'u sintiti?
    
    
MASSARA PRUUDENZIA
    C'è 'a Madunnuzza, ca ci pensa; n'ha' paura!... (rimirandolo con compiacenza) Ca quantu ti vidu bonu, ora!... Chiú grassu, t'ha' fattu, salaratu!
    
    
MASSARU CALORIU
    (guardandolo anch'egli estatico) Guarda chi pezzu di pileri! ...T' 'u ricordi, Pruudenzia, quannu purtava 'u sacchiteddu, ca pareva un scarmuciu? ...'Ranni Diu, comu criscisti!... (lo riabbraccia) Dimmi 'na cosa, chiuttostu nn'hai famuzza? Certu ca nn'hai, ccu tuttu 'ssu viaggiu! ...
    
    
MASSAlA PRUUDENZIA
    Ca sicuru! Chiuttostu, chi ci damu, a 'st'ura? 'Na frittata d'ova, 'a nanna! ...c'è supprizzata, ci su' olivi niuri!... (mirandolo c. s.) 'U to' littinu è sempri prontu ca t'aspetta!... Non s'ha scunzatu mai, oh! ...
    
    
    
DON CICCINU
    Sí, nanna, grazii, ma pri comora non parrati né di mangiari, né di dormiri...
    
    
MASSARU CALORIU
    Pirchí? non mangi?
    
    
MASSARA PRUUDENZIA
    E non ti curchi?
    
    
DON CICCINU
    (sorridendo) Sicuru, ca mangiu e mi curcu; ma siccomu non sugnu sulu; 'u viditi chi è?...
    
    
MASSARU CALORIU
    Non si' sulu? E ccu cu' vinisti?
    
    
MASSARA PRUUDENZIA
    Ah!... Videmu s' 'u 'nnimímu?... Vinisti ccu Vituzzu, to' cucinu! ...
    
    
DON CICCINU
    No, non vi vutati 'a mirudda, nanna, ca non putiti 'nnivinari... Chiuttostu... comu finíu? Nenti mi dimannati?
    
    
MASSARU CALORIU
    Ca chi sapemu, nui?... Chi ti putemu dimannari?...
    
    
MASSARA PRUUDENZIA
    Chi senti diri, ciatu? Si non ti spieghi!
    
    
DON CICCINU
    (mettendosi i pollici sotto le ascelle, nel panciotto, e pavoneggiandosi per posa) Non vi l'immaginati?...
    
    
    
MASSARA PRUUDENZIA
    (pazza di gioia) Ah!... Dutturi?
    
    
DON CICCINU
    (assente col capo).
    
    
MASSARU CALORIU
    (cui brillano gli occhi) Ca ora? Dutturi è, me' niputi?...
    
    
DON CICCINU
    (enfatico) Dutturi in medicina e chirurgia, col massimo dei voti e la lode! ...
    
    
MASSARA PRUUDENZIA
    (c. s.) Daveru 'u dici, Ciccineddu?...
    
    
DON CICCINU
    (mostrando un grosso anello che porta al dito) Ca 'nnunca comu, ppi scherzu? Guardati. Chistu è l'aneddu di laurea, ca mi regalaru l'amici! ...
    
    
MASSARU CALORIU
    (commosso) Binidittu tuttu figghiu! (lo abbraccia) Ora, ca 'sti vicchiareddi di li to' nanni hannu 'u dutturi 'n casa, ponnu mòriri contenti! ...
    
    
MASSARA PRUUDENZIA
    (abbracciandolo alla sua volta) Figghiu miu, d'oru, ca si' la ricchezza di la nostra casa! ... (lo bacia) Quantu vidu ss'aneddu! Oh! Ch'è bidduni! ... Chi galanteria! ...
    Guardati ch'è grossu, Massaru Caloriu! ...
    
    
MASSARU CALORIU
    (osservando) Ca comu! ...
    
    
    
MASSARA PRUUDENZIA
    E chi è, 'st'autru aneddu, ca pari 'na fidi di matrimoniu?...
    
    
DON CICCINU
    Eccu, nannareddi mei, chiddu ca vi duveva diri (si inginocchia davanti a loro) Pirdunatimi e binidicitimi!
    
    
MASSARU CALORIU
    (preoccupato) E di chi t'avemu a pirdunari, figghiu miu? Súsiti, c'ha' fattu?
    
    
MASSARA PRUUDENZIA
    (costernata, pende dalle labbra di lui).
    
    
DON CICCINU
    No, non mi susu si non prima vi cunfessu tuttu.
    
    
MASSARA PRUUDENZIA
    E parra prestu, amuri miu, ca d'accussí nni teni ccu l'anima suspisa!
    
    
DON CICCINU
    M'aviti a pirdunari, pirchí fici un passu gravi, senza dimannarivi'u cunsensu...
    
    
MASSARU CALORIU
    (sulle spine) E chi facisti?
    
    
MASSARA PRUUDENZIA
    (sulle spine) Parra, ppi carità! ...
    
    
DON CICCINU
    Mi maritai...
    
    
    
MASSARA PRUUDENZIA
    Ti maritasti?! ... E comu! ... Senza diri nenti a nui?
    
    
DON CICCINU
    Pirdunatimi! ...
    
    
MASSARU CALORIU
    (imbronciato) Ca 'i to' nanni chi eranu genti ca ti pruibevanu di maritariti?... Anzi, l'avevanu a piaciri, e ci pinsavanu sempri! ... 'U sa a cu' ti pigghiasti, allura, pri non nni diri nenti! ...
    
    
DON CICCINU
    (afferrandogli una mano) No, nannu, non faciti mali pinseri! A 'na picciuttedda ca è un angilu di buntà e di virtú! ... Criditimi, ppi l'armuzza di me' patri, ca fu figghiu vostru.
    
    
MASSARU CALORIU
    (asciugandosi una lagrima) 'Nca... allura pirchí ti maritasti di nascostamenti?
    
    
MASSARA PRUUDENZIA
    (volendosi mostrare anch'essa imbronciata) Non ci l'avevi a fari, 'sta parti, e' nanni!
    Pirchí, di nascostu?
    
    
DON CICCINU
    (prendendo una mano anche alla nonna e baciandogliela) Pirchí... 'a spusa era puviredda ed ju, ancora, non m'avia laureatu.
    
    
MASSARU CALORIU
    Ca bonu, susiti! ... Chi ci faceva, si era puviredda?... Basta ch'è virtuosa! ...Ci l'avevi a diri 'e nanni!... Tuttu 'u stissu, era! Nui non ti dicevamo di no, pirchí tu, grazii a Diu, 'a to' roba l'hai, e ccu 'a to' professioni, ortri, nni po' manteniri tri, mugghieri, senza bisognu di doti! ...
    
    
    
MASSARA PRUUDENZIA
    Ca giustu, dici, to' nannu!... Súsiti!...
    
    
DON CICCINU
    (supplichevole) Mi pirdunati?
    
    
MASSARU CALORIU
    (dopo un istante, in cui lo guarda in cagnesco, facendogli un sorriso e dandogli un buffetto) Ca ti pirdunu, mal accrianzatu! ...
    
    
DON CICCINU
    E vui, nanna?
    
    
MASSARA PRUUDENZIA
    (colle lagrime agli occhi) Puru a mia mi dumanni, birbantolu?... Ju àvi menz'ura ca t'haju pirdunatu! (lo fa alzare e lo abbraccia) Dimmi 'na cosa: comu si chiama?
    
    
DON CICCINU
    Serafina.
    
    
MASSARA PRUUDENZIA
    Vih, chi beddu nomu!
    
    
DON CICCINU
    E s' 'a viditi! Pari un serafinu, daveru.
    
    
MASSARU CALORIU
    Di chi famigghia è?
    
    
DON CICCINU
    Famigghia bona... Decaduta... ma persuni distinti!... Si viditi comu leggi e comu scrivi! ...
    
    
    
MASSARU CALORIU
    Ma dimmi 'na cosa, 'mbrugghiuneddu: comu pò essiri mai, chiddu ca dici? Ppi maritariti, 'i banni non si duvianu pubblicari puru cca?... Com'è ca 'nt' 'o paisi non si nni seppi nenti?...
    
    
DON CICCINU
    Ca pirchí nni maritamu ccu 'a sula chesa, e 'u statu civili ancora l'avemu a fari.
    
    
MASSARA PRUUDENZIA
    'A chesa è tuttu, ragiuni hai... E... unni 'u faciti, 'u statu civili?


DON CICCINU
    Ca cca, prisenti vui e prisenti i parenti d'idda. Eccu pirchí dissi ca non sugnu sulu!
    
    
MASSARU CALORIU
    Ccu iddi, ha' vinutu?
    
    
DON CICCINU
    Sicuru.
    

MASSARA PRUUDENZIA
    E unni su' pusati, ca cca non c'è lucanna?
    
    
DON CICCINU
    Ca quali pusari! ... Su' nni me' cumpari 'Nzuddu, ca m'aspettanu.
    
    
MASSARA PRUUDENZIA
    Vih, ca curri, allura, vo' chiamali? 'Ddi signuri, a 'st'ura, 'sa chi ponnu pinsari! ...
    
    
DON CICCINU
    (giulivo) Giustu diciti. 'I vo' chiamu, nannu?
    
    
    
MASSARU CALORIU
    Ca... Si dumanna? 'I chiami e ci dimanni scusa pri nui...
    
    
DON CICCINU
    (corre verso l'ingresso, ivi giunto, però, torna indietro e abbraccia con effusione i due vecchietti) Nannareddi mei, quantu siti boni, e quantu vi vogghiu beni!... (via di corsa).
    
    
    
    
SCENA III
    
Massara Pruudenzia e Massara Caloriu.
    
    
MASSARU CALORIU
    (guardando il nipote che va) Vattinni, virsèriu! ...
    
    
MASSARA PRUUDENZIA
    Chi forza ca àvi, salaratu! E ch'è beddu!... Tuttu 'a bonarma di so' patri!
    
    
MASSARU CALORIU
    Chiú tostu pinsamu a dàrini versu. Ciccinu, ccu so' mugghieri, s'arrangiunu 'nt' 'o littinu d'iddu, pri 'sta notti. Quantu e' soggiri, ci damu 'u nostru lettu, e nui nni curcamu 'nt' 'o littinu d' 'i furasteri. Chi dici, Pruudenzia?... Dumani, poi, pinsamu megghiu, a menti ripusata.
    
    
MASSARA PRUUDENZIA
    Giustu, diciti. Ma ppi mangiari, tostu, chi ci damu? Dici ca su' persuni distinti... 'I putemu trattari a supprizzata e olivi niuri?
    
    
MASSARU CALORIU
    Ca bonu, ora, non ci su' l'ova? Ppi stasira hannu ad aviri un pocu di buntà. Dumani, poi, ammazzamu du' beddi gaddini, un caprettu. Pripara 'ssa buffetta, tostu.
    
    
    
MASSARA PRUUDENZIA
    (apparecchiando la tavola nel tondo di centro) Serafinedda si chiama, oh, Massaru Caloriu! ...
    
    
MASSARU CALORIU
    S'è bona e virtuusa come dici, tutta santa e biniditta!
    
    
MASSARA PRUUDENZIA
    D' 'u restu, iddu, tuttu 'ss'obrigu non l'aveva, di dirannillu! Vinticinc'anni l'àvi fatti, 'a roba è so', è medicu addutturatu...
    
    
MASSARU CALORIU
    Bonu, ppi 'ssa cosa chi 'mporta? 'U tortu l'àvi sempri! 'I so' nanni l'hannu crisciutu ccu l'occhi e l'hannu addivatu comu un baruneddu, e ci duveva diri tuttu! ... Chiuttostu, pensu e dicu... picciotti su', e hannu 'a testa leggia...
    
    
MASSARA PRUUDENZIA
    Ca si sapi... D' 'u rimanenti, poi, poviru figghiu, nni dimannau pirdunu in ginocchiu! ... 'U vinu 'u pigghiu di chiddu d' 'u carrateddu bonu, è veru?
    
    
MASSARU CALORIU
    Si suttantenni! ... E 'i bicchieri di chiddi di cristallu! Pigghiali di l'armaru. E 'i pusati d'argentu.
    
    
MASSARA PRUUDENZIA
    Si cumprenni! ... Quattru posti, fazzu. Vui non mangiati, è veru?
    
    
MASSARU CALORIU
    Ca quali mangiari, a 'st'ura?... Tuttu al piú mi bivu un bicchireddu, ppi faricci compagnia! ...
    
    
MASSARA PRUUDENZIA
    Macari ju! Vogghiu farici onuri 'a spusa... 'Ddocu su', Massaru Caloriu! ... Vo' grapítici! ...
    
    
    
MASSARU CALORIU
    (muovendosi verso l'ingresso) Facemuci bona cera a tutti, 'u senti, Pruudenzia?
    
    
    
    
SCENA IV
    
Mastru Austinu, Lona, Don Ciccinu, Serafina e detti.
    
    
MASTRU AUSTINU
    (entrando, primo fra tutti, con una valigia e la stagnata nella destra e la gabbia del merlo nella sinistra, vestito di un soprabitino (cajella) nero, dalle ali lunghissime, con cappello tosto, a mezzo cilindro, posa sul pavimento valigia, stagnata e gabbia e, tenendo il cappello in mano, con sussiego, stringe la mano prima a Massaru Caloriu, poi a Massara Pruudenzia) Carissimu cumpari! Carissima cummari!... Tanto piacere della so' riconoscenza (a Serafina) Fatti avanti figlia (ai due vecchietti) Ci apprisento a mia figlia Serafina, al prisenti vostra nipoti (additando la moglie, in cappello, con velo) la soggira di vostru niputi Ciccinu.
    
    
MASSARU CALORIU
    Tantu piaciri!
    
    
MASSARA PRUUDENZIA
    Tantu piaciri!
    
    
SERAFINA
    (baciando prima la mano di Massara Pruudenzia, poi quella di Massaru Caloriu) Binidicitimi, nanna... Binidicitimi, nannu...
    
    
MASSARA PRUUDENZIA
    (baciandola in fronte) Tutta santa e biniditta! ...
    
    
MASSARTU CALORIU
    (idem idem) Santa, ricca e china di virtú, figghia! ...
    
    
    
MASSARA PRUUDENZIA
    (a Lona) Cummari, senza fari cirimonii. Vossia fa cuntu ca è 'n casa so'!... Si si vòli livari 'u cappeddu, si vòli mettiri in libirtà... Vossia veni ccu mia, ca 'a portu 'nt' 'a so' cammira (via entrambe per l'uscio a sinistra, di fondo).
    
    
MASTRU AUSTINU
    (frattanto ha cavato dal fianco un martello da calzolajo, riposto in un fodero di rivoltella, dal taschino del panciotto dei chiodi, che ha attaccato alle pareti e agli stipiti, e vi ha appeso il merlo, la stagnata e il cappello. Dopo aver riposto la valigia in un angolo si avvicina a Don Ciccinu, e, mettendogli, familiarmente, una mano sulla spalla) E bravu me' jenniru!... (a Massaru Caloriu) 'A porta 'a chiusi, lei?...
    
    
MASSARU CALORIU
    Sicuru. Pirchí?... Ci servi cosa, cumpari?...
    
    
MASTRU AUSTINU
    No, nenti, grazii!... Oh, scusa, sa, ci dono una prijera: Si, per ipotisi, sia di jornu ca di notti, vinissi una pirsuna chiamata Oraziu Scavunettu, inteso Funcidda, lampionàrio, e circassi di mia, lei vidi ca ju, ppi 'ssa pirsuna, non ci sugnu mai. Ha compriso?
    
    
MASSARU CALORIU
    Pirchí? Chi è, malu cristianu?
    
    
MASTRU AUSTINU
    No ... Un seccatori, di quelli chi rompono le scatoli dei corbelli! ...
    
    
DON CICCINU
    (non garbandogli il discorso gli tira una falda del soprabito, poi sottovoce) Non cuminciati a diri sciucchizzi (forte) Ma papà, lei che ci cunta?
    
    
    
MASTRU AUSTINU
    (forte) E pirchí, caru jenniru? Non c'è nenti di mali, 'ddocu! (a Massaru Caloriu) Divi sapiri, lei, caru cumpari, che questo mascarzone di 'ssu tali Oraziu Scavunettu, inteso Funcidda, lampionario, vuleva a mia figlia per mogli, mia figlia pinsò beni di fuirasinni (correggendosi) di coniugarsi ccu so' niputi, al prisenti mio geniro, e questo cretinu, non è che se la prente con mia figlia, oppuri ccu so' maritu! Non signuri! Ppi forza nni vòli cuntu e sodisfazioni di mia ca non c'entru e mi perseguita ppi tutta la vita!... Ci nni ponnu esseri, servaggi simili?... E poi mànnanu 'o spitali 'i pazzi a l'omini ragiunevoli!... Scusa, mi bivu un pocu di vinu, pirchí pinsannu a 'ssu cristianu mi tramutu!... (versa e beve).
    
    
MASSARU CALORIU
    Vossia è 'n casa so', si servi. Ma, quantu sentu... Chi cosa è, 'ssu signuri? Chi prufissioni fa? 'U sapi, vossia?...
    
    
DON CICCINU
    (prevenendo Mastru Austinu) Nenti, nannu, non fa nenti pirchí è pazzu... (a Mastru Austinu) Ma lei stissu, cu' ci l'ha' a purtari, cca?...
    
    
MASTRU AUSTINU
    (forbendosi la bocca) A tia ti pari!... Prima di tuttu ca mentri acchianàumu cca, 'n carrozza, mi parsi di vidillu nel capriulè attiguo, proprio coi miei stessi occhi oculari, ca vineva appressu di nui, e, poi, trattannusi d'un pazzu, dici il pruverbiu anticu:
    "Cu' si guardò, si sarvò..."
    
    
SERAFINA
    (tirandogli una manica) Bonu, papà, non ci pinsassi, a 'ssi cosí! ...
    
    
MASSARA PRUUDENZIA
    (tornando con Lona) Cosi di paisi, cara cummari! Cca non l'avemu, 'i cummidità ca aviti in cità...
    
    
    
LONA
    Chi c'entra! Chi va dicennu, lei, cummari!
    
    
MASSARA PRUUDENZIA
    Tu, figghia, Serafina... mi pirmetti, ca ti chiamu di tu, 'a nanna?...
    
    
SERAFINA
    (prendendole una mano) Oh!... allura comu?...
    
    
MASSARA PRUUDENZIA
    Dunca, tu, ccu Ciccinu, pri stanotti, vi curcati 'nt' 'o so' littinu. Dumani si pruvidi... Ju puru, cc' 'u vicchiareddu, nni curcamu 'nta 'u littinu, ppi stasira.
    
    
MASTRU AUSTINU
    No, chi c'entra, cummari?... 'Nt' 'o littinu mi ci curcu ju! ...
    
    
MASSARU CALORIU
    Non signuri! Vossia, ccu 'a cummari, vi curcati 'nt' 'o lettu 'ranni. 'A biancaria, d' 'u restu, è pulita, ca fu cangiata oggi stissu.
    
    
LONA
    Vih, pari un lettu di ziti, daveru! ...
    
    
MASTRU AUSTINU
    Ma scusa, 'nta 'stu paisi, non ci nn'è, lucanni?
    
    
MASSARU CALORIU
    Ca quali lucanni, ora, cu' ci l'ha a purtari?... Ma chi discursu è chistu? Vossia divi fari cuntu di essiri 'nt' 'a so' casa. Chi è, 'sta lucanna? Vossia s'accomita, tostu, e si pigghia un muzzicuneddu.
    
    
MASSARA PRUUDENZIA
    S'accomita puru vossia, cummari. Chiuttostu, pri stasira, non ci su' cosí pp' 'u so' meritu... 'Na para d'olivi nïuri, du' ova frischi, un pocu di supprissata, furmaggiu...
    
    
    
MASSARU CALORIU
    Du' nuci, du' mennuli 'nfurnati, du'ficu sicchi, sempri s'arrangia!... Ca... senza avvisu, fomu!... Assèttati, Serafinedda...
    
    
MASSARA PRUUDENZIA
    'Ncuminciàti a mangiari, ca ju priparu l'ova... Pensaci tu, Ciccinu.
    
    
DON CICCINU
    Va beni, nanna, faciti! ...
    
    
MASSARA PRUUDENZIA
    (via per la destra di fondo).
    
    
MASSARU CALORIU
    (in disparte a Don Ciccinu) Dimmi 'na cosa, Ciccineddu: To' soggiru chi prufissioni fa, pi non sbagghiari?
    
    
DON CICCINU
    Ah!... Professuri... Professuri in ritiru.
    
    
MASSARU CALORIU
    Caspita!... Allura bonu è, 'u cristianu! ...
    
    
DON CICCINU
    (facendosi presso la tavola dove Mastru Austinu e la 'Gnà Lona hanno cominciato a leticare) Papà! ...
    
    
MASTRU AUSTINU
    Figlio!
    
    
    
DON CICCINU
    Lei cca, 'mmenzu di mia e di Serafina, e lei mamà, di 'st'autru latu (siedono tutti) Nannu, vui non vi assittati?
    
    
MASSARU CALORIU
    No, figghiu, ca ju non mangiu, a 'st'ura!
    
    
    MASTRU AUSTINU
    (riempiendosi il piatto di salame, olive e formaggio) Già... vuautri contadini (Serafina lo tira per la giacca)... voiartri signuri di 'sti paisi, intendo diri, mangiati prestu pirchí vi curcati di bonura.
    
    
MASSARU CALORIU
    Ca sicuru!... A 'n'ura di notti, di solitu, semu sempri a lettu.
    
    
MASTRU AUSTINU
    (colla bocca piena) A usu della pullaria...
    
    
SERAFINA
    (c. s. a voce bassa) Patri, chi diciti?
    
    
MASSARU CALORIU
    Comu dici?
    
    
MASTRU AUSTINU
    Dicu, a usu dei gallini, delle polle, vah! ...
    
    
    MASSARU CALORIU
    Ca chi voli, prufissuri beddu?... Nni nui non c'è tiatri, non ci su' cafè, non c'è trattinimenti, perciò nni curcamu prestu! ...
    
    
    MASTRU AUSTINU
    Nni noartri, inveci, si fa digionè a mezzogiorno o all'una e poi, la sira, comu livamu manu d' 'u travagghiu (Serafina, al solito, gli tira una falda del soprabitino)... intendo diri, comi uno si libira dell'officio, si fa il suo picculo passiggiu, si prenti un vammutto, e verso le otto, al massimo alle sei e menza, fa pranzu cumpito...
    
    
MASSARU CALORIU
    Ah, vossia non s'ha' ritiratu allura?...
    
    
MASTRU AUSTINU
    A 'st'ura si', di solitu, m'haju ritiratu! ...
    
    
MASSARU CALORIU
    No, dicu di l'impiegu, d' 'a prufissioni, va!... Me' niputi mi dissi ca vossia è prufissuri in ritiru...
    
    
MASTRU AUSTINU
    (guarda Don Ciccinu quasi per interrogarlo) Già... (si confonde).
    
    
DON CICCINU
    Sicuru, 'u papà è un pocu stunatu. È prufissuri in pensioni.
    
    
MASTRU AUSTINU
    Già, veda, sugnu in apprinsioni per causa di questo Oraziu Scavunettu...
    
    
DON CICCINU
    (a bassa voce) Chi vi scappa, di 'ssa vucca?... Professuri in ritiru?...
    
    
MASTRU AUSTINU
    Ah... Ca chi vordiri! Sono prefissore in ritiru, sí, caru compari, in pressione...
    
    
DON CICCINU
    Mamà, lei non bivi?.,.
    
    
    
LONA
    Grazii, figghiu, non bivu, ca mi leva subitu... E poi, haju 'a testa pisanti, ca sugnu un pocu oltraggiata dal viaggio.
    
    
DON CICCINU
    E ora, appena finemu di mangiari, nni curcamu tutti, senza fari cirimonii. È veru, Serafina?
    
    
SERAFINA
    Comu vuoi tu.
    
    
MASTRU AUSTINU
    Cca c'è un'arietta di campagna, ca fa veniri un bellissimu appetito! (mangia a due ganascie) Ppi 'na manu, ogne tantu, un pocu di villiggiatura ci vòli, pel citatino.
    
    
MASSARU CALORIU
    Si disidira sempri chiddu ca non s'àvi, caru cumpari prufissuri: nuautri disidiramu 'a cità, e vuautri disiati 'a campagna.
    
    
MASSARA PRUUDENZIA
    (riapparendo con una padellata d'uova fresche) Signuri mei, ognunu si servi a piaciri so'... Cuminciu di nn' 'a cummari...
    
    
LONA
    (servendosi) Grazie all'estinto...
    
    
MASSARA PRUUDENZIA
    Poi vaju nni me' niputedda... Vah, 'n autru!... 'N autru sulu 'a nannuzza! ... Non c'è autru, sai?...
    
    
SERAFINA
    Vih, e cu' putissi mangiari chiú?...
    
    
    
MASTRU AUSTINU
    Non la forzi, non la forzi. Favorisca qua. Qua può abusare! ... (servendosi) Grazii!.. Anzi, scusa, cummari, mi nni prento un artro per non disturballa in seguito (facendo colare il burro nel piatto) Un poco di bagno, ci permetti?
    
    
MASSARA PRUUDENZIA
    Ccu tuttu lu cori, cumpari!... (a Don Ciccinu) Ti bastanu, a tia, dui o ti fazzu l'autri?...
    
    
DON CICCINU
    Ppu!... Va, nannuzza, pusati 'ssa paredda e vinitivi a biviri un bicchireddu ccu nui.
    
    
MASSARA PRUUDENZIA
    Ccu tuttu lu cori! (riporta la padella in cucina).
    
    
MASTRU AUSTINU
    (mangiando sempre con soverchio appetito) Ora a mia, 'sti mangiati 'mpruvisati, a usu di campagna, mi piaciunu tantu, ca mancu un pranzu di quensequenza...
    
    
DON CICCINU
    (ride) Serafina, bivi.
    
    
MASTRU AUSTINU
    Me' jenniru ci ridi!... Pirchí, non è veru, forsi?... Macari 'u pruverbiu anticu dici:
    "La cosa 'mpruvvisata, è sempri chiú gradita". Poi c'è 'stu vinettu, ca si nni cala sulu!
    
    
DON CICCINU
    (piano) Sí, ma non ci jucati assai, Mastru Austinu, ca càuci jetta
    
    
LONA
    (rompe il pane sulle ginocchia).
    
    
    
MASTRU AUSTINU
    (levandoglielo di mano) Fatti accanúsciri, miserabuli! Non ci nn'è, cutedda?
    
    
LONA
    Teni a cura comu parri!... Ci nn'è, ma non tagghianu!
    
    
MASTRU AUSTINU
    S'ammòlano, si non tàgghianu (prende due coltelli e li affila l'uno sull'altro, con colpetti veloci, alla stessa guisa del trincetto sull'affilatore).
    
    
LONA
    (tirandogli il cappello sugli occhi) Fatti a vidiri ca si' mastru scarparu! ...(stanno per menar le mani, ma Serafina e Ciccinu li trattengono, scongiurandoli e additando loro Massaru Caloriu che torna).
    
    
MASSARU CALORIU
    (tenendo in mano un'enorme pera matura) Prufissuri!... Prufissuri! ...
    
    
DON CICCINU
    (c. s.) Viditi ca a vuichiama!
    
    
MASTRU AUSTINU
    Ah! ... Egregio e stimabilissimo signor cumpare!
    
    
MASSARU CALORIU
    'A verità! ... 'N cità nni passianu, pira di 'sta fatta?
    
    
MASTRU AUSTINU
    Ah, chi galanteria, davero! ...(stende la mano per prenderla).
    
    
MASSARU CALORIU
    No, chistu è pp' 'a cummari e ppi me' niputedda. Cosi gentili su' ... Cosi di fimmini! Si ci nni volunu dari iddi, poi, su' patruni!
    
    
    
MASTRU AUSTINU
    (saettando con lo sguardo la moglie) Ccu chissu, pò mangiari un riggimentu!... (a mezza voce) Damminni menza!... 'U sa' sentiri?... Di 'ssa pira nni vogghiu metà... Metà!... Midietà!!... (non ottenendo risposta, intona con la nota musica)
Di quella pira,
Nni voglio metà...
    
    
LONA
    (divide la pera a metà dandone mezza alla figlia, poi divide ancora la sua mezza e ne porge un quarto a Don Ciccinu) A me' jenniru.
    
    
DON CICCINU
    Grazii!
    
    
SERAFINA
    (facendo altrettanto) A me' patri.
    
    
MASTRU AUSTINU
    (si alza e la bacia) Tutta santa e biniditta, figghia!
    
    
MASSARA PRUUDENZIA
    (tornando con una bottiglia polverosa e sturata, in mano) 'I bicchieri pronti, vah! Vu' macari, nannu!... Chistu è vinu di lu Voscu Granni, chiú vecchiu di me' niputi Ciccinu!... 'U 'mbuttighiau 'a sant 'armuzza di so' patri, vintinov'anni arreri (ha un nodo alla gola, s'interrompe e piange).
    
    
MASTRU AUSTINU
    E chi fu, cummari? Abbasso il piccio!... Non facciamo trivoli in casa, prego!
    
    
MASSARA PRUUDENZIA
    (si ricompone, versa in tutti i bicchieri, compreso il suo, poscia, rimettendo la bottiglia e alzando il bicchiere) A la saluti di li me' niputi e di tutta la cumpagnia! (beve).
    
    
    
TUTTI
    alzando i bicchieri) A la saluti! (bevono).
    
    
MASTRU AUSTINU
    Prego, cummari, lei mi nni duna un artro biccheri, pirchí fazzu un sbrindesi...
    
    
MASSARA PRUUDENZIA
    (versando) Bravu prufissuri, sintemu?...
    
    
MASTRU AUSTINU
    (ispirato)
Questo vino è bianco e fino
Ci fazzu un sbrindesi a Don Ciccino
E chiú nni bivu chiú mi sentu tenniru
Pri fari un sbrindesi a me' jenniru!
    
    
MASSARU CALORIU
    Ih, ca daveru, comu 'i sapi truvari, oh!
    
    
MASTRU AUSTINU
    (solleticato)
E di ora a dumani a' matina,
A la saluti di Sarafina.
Chista è festa e non è martoriu
A la saluti di Massaru Caloriu.
E mi chiamu sculicenzia
A la saluti di cummari Pruudenzia! ...
    (siede)
    
    
MASSARA PRUUDENZIA
    Bravu, 'u pueta, davero! ...
    
    
MASSARU CALORIU
    Epprositi!... Ma... 'a cummari, nenti?
    
    
    
MASTRU AUSTINU
    Chi c'entra, tra marito e mogli non si usa!...
    
    
MASSARA PRUUDENZIA
    Ca ora, macari, ci vòli!
    
    
DON CICCINU
    (a bassa voce) Faciticcillu, non dati scannalu.
    
    
MASTRU AUSTINU
    (arrendendosi, contro sua voglia si rialza e dopo aver pensato un po')
E finisciu ccu donna Lona
Ca si mangiau e si vippi la 'cona!
    
    
LONA
    (piano) A la facci to', boja!...
    
    
DON CICCINU
    (ridendo) Bravu, bravu! ...
    
    
MASSARU CALORIU e MASSARA PRUUDENZIA
    Epprositi! Epprositi! ...
    
    
DON CICCINU
    (alzandosi) E ora, signuri mei, senza fari cumplimenti, vo' jemuni a curcari... Mamà, lei ca si senti stanca...
    
    
LONA
    (alzandosi alla sua volta) Sí figghiu non fazzu cirimonii... Bona notti a tutti! (via per la sinistra in fondo).
    
    
TUTTI
    Bona notti!
    
    
    
SERAFINA
    (baciando la mano ai due vecchietti) Bona notti, nannu. Nanna, bona notti.
    
    
MASSARU CALORIU
    Bona notti e bon riposu, figghia.
    
    
MASSARA PRUUDENZIA
    Bona notti, Sarafinedda. Ppi stanotti accummudati, figghia! Dumani si pruvidi.
    
    
DON CICCINU
    Binidicitimi tuttu dui, nannareddi...
    
    
MASSARU CALORIU e MASSARA PRUUDENZIA
    Tuttu santu e binidittu!
    
    
DON CICCINU
    Passa, Serafina (via entrambi per l'uscio laterale di sinistra).
    
    
MASTRU AUSTINU
    (andati via tutti da tavola, trae vicino a sé tutti gli avanzi, si toglie il tovagliolo dal gilet e se lo lega al collo e, come se cominciasse allora, si mette a mangiare con piú formidabile appetito e a bere a tutto andare, beatamente).
    
    
MASSARA PRUUDENZIA
    (A Mastru Austinu, che nota, con meraviglia, ancora a tavola) Non si curca, vossia, cumpari?
    
    
MASTRU AUSTINU
    Sí, tra pocu ...
    
    
MASSARA PRUUDENZIA
    Vòli, quarc'autra cosa? ...
    


MASTRU AUSTINU
    Indifferenti...


MASSARU CALORIU
    Chi usa lampa, vossia, di notti, o dormi 'o scuru?...


MASTRU AUSTINU
    Indifferenti.


MASSARU CALORIU
    Si vossia l'usa, mi vidi ca c'è, súpira 'u cantaranu... Si l'adduma.


MASTRU AUSTINU
    Va beni, grazii.
    (I due vecchietti restano per alcun po' a guardarlo stupefatti e sconcertati, perché cascano dal sonno, poi, risolutamente, tolgono, pian piano, dalla tavola le stoviglie, le posate e tutto).


MASTRU AUSTINU
    (che dapprima ha difeso qualche piatto e una bottiglia piena, accostandoli ancora a sé, persuaso che deve alzarsi, si leva, contro voglia) Abbiamo finito...


MASSARU CALORIU
    (tira un sospirone, poi, vedendo che l'ospite sta per infilare l'uscio della camera degli sposi) No, unni va, cumpari?... 'A so' cammira è ddà... unni trasiu 'a cummari...


MASTRU AUSTINU
    (fa una smorfia di dispetto) Ma è propriu veru ca cca non c'è lucanni?...


MASSARA PRUUDENZIA
    Ca quali lucanni, chi dici, vossia!... Va, bona notti...
    
    
    
MASTRU AUSTINU
    Bona notti (non sa decidersi a entrare in camera con la moglie).
    
    
MASSARU CALORIU
    Ci mancanu cirina, forsi?
    
    
MASTRU AUSTINU
    No, grazii, ho le scatole piene! (entra in camera).
    
    
MASSARU CALORIU E MASSARA PRUUDENZIA
    Bon riposu!...
    
    
MASSARU CALORIU
    Va, Pruudenzia, spícciti, ca notti è...
    
    
MASSARA PRUUDENZIA
    (dando un'ultima rassettata ai mobili dello stanzone) Lesta sugnu. Quantu ci dicu 'na virmaria a' Madunnuzza (si avvicina all'immagine della console, riattiva il lucignolo della lampada, e recita l'Ave a fior di labbra).
    
    
MASSARU CALORIU
    (la imita, poi prende il candeliere) Jemuninni, ca stancu sugnu.
    
    
MASSARA PRUUDENZIA
    E ju? ... Aveva ca non facevamu accussí notti a di quannu nni maritami, vi riurdati?
    
    
MASSARU CALORIU
    Già...Passannu ajeri, fu! ...(via entrambi per l'uscio a destra, in fondo).
    
    
    
    
SCENA V
    
Mastru Austinu solo, poi Donna Lona.
    
    
MASTRU AUSTINU
    (dopo pochi secondi di scena vuota, riapre l'uscio onde è scomparso e riappare con un materasso, un cuscino, una coltre e un lenzuolo raggomitolati sulla testa, li depone sul pavimento e s'apparecchia il letto per terra; poi si toglie il soprabitino e il panciotto, apparendo col martello nel fodero da rivoltella appeso alla cintura; piega soprabitino e panciotto e li mette sotto il cuscino; poi va a prendere la valigia, l'apre e ne toglie un berretto da notte, lo calza e depone il cappello sulla gabbia del merlo, indi torna alla valigia e ne toglie l'immagine di San Giovanni Decollato, quella stessa che abbiam visto dentro la nicchia, nel primo atto, e scuotendola tutta, portandola su e giú, le fa il seguente discorso) Dunca, carissimu e stimabilissimu San Giuvanni, sapemuni sèntiri! Vui chi siti, ancora sciarriatu? Mi purtati rancuri?... No, è veru?... V'addimannai pirdunu di l'offisa ca vi fici tannu, e basta... Acqua passata!... Ma ora!... Ju vi l'addumu, 'a lampa?... V' 'i dicu l'orazioni?... V' 'i fazzu cantari 'i litanii?... Mi pari ca 'u me' duviri, ccu vui, 'u fazzu 'n sina 'n funnu!... Ma vui, carissimu San Giuvanni, ci siti, un poco cunnuciusu!... Cc'avemu a fari, dicitilu vui?... Vui 'u sapiti sèntiri: vi sugnu divotu a un pattu: ca 'na manu lava l'autra!... Vulennu, quanti vòti v'avissi pututu cangiari facci?... Ma ju non l'haju fattu! ...
    C'è Sant'Austinu, per esempiu, 'u me' santu, ca fa miraculi senza cuntati... Putiti njarlu?... Eppuru ju sempri ccu vui!... Non ppi livarivi 'i meriti, ma, 'a Màdonna 'o Carmunu, vi pari pocu miraculusa?... Ma ju, cch' 'i fimmini, non ci vogghiu aviri chi spartiri... Mi basta 'a mia!... E va beni, va benissimu... Ma... vi pari giustu di farimi stirari 'u coddu d'accussí?... Caru San Giuvannuzzu, parramuni chiaru, bellu, a la fratisca: o vui m' 'u faciti, 'ddu miraculu ca v'haju dimannatu, o altrimenti, bellu, va, quattru e quattru fannu ottu, io mi rivolgo ad altri (scendendo) Mi rivolgo ad altri, ecco!... (resta per un po' fisso a guardare l'effige) Basta, basta, ho capito! Un sol cenno!... Basta la mossa!... Siamo intesi!... Non si nni parra chiú!... (si scopre e si ricopre, va a deporre il quadro accanto alla Madonna, sul comò, e mette la lampada tra di essi, poi, non contento, copre con quello di San Giovanni l'altro della Madonna, si toglie le scarpe e, con tutti i calzoni, la camicia e i guanti si stende sul letto e si tira su le coperte. Siccome il martello gli fa male al fianco, si rivolta, lo toglie dal fodero e lo depone per terra, a portata di mano).
    
LONA
    (riappare anch'essa, in sottana e camicia di tela e lo apostrofa, a bassa voce) Cc'avemu a fari, 'stanotti, 'a notti di Natali, ah?... Staju murennu d' 'u friddu! Vidi ca 'na priuriti, mi pigghia!
MASTRU AUSTINU
    Di chidda maligna, t'ha' a vèniri, servi ca mori! ...
    
LONA
    
    Ma chi senti fari, ah, 'aliotu?
    
    
MASTRU AUSTINU
    (minaccioso)... Via! ... Andati nel vostru appartamento!...
    
    
LONA
    Comu dormu, ca sciddicu, ccu menzu lettu?
    
    
MASTRU AUSTINU
    V'attaccati ccu 'na corda!
    
    
LONA
    Senza linzola, ah?... E senza cuvirtura?...
    
    
MASTRU AUSTINU
    Calunnia, e non artro! Vi ho ho lasciati dui matarazzi, un linzolu, dui cuscina e 'na curtra... Metà e metà, belli, tagghiati cc' 'u cuteddu!...
    
    
    
    
LONA
    E si chiddi s'affaccianu e nni vidinu spartuti, chi ponnu diri, ah, ridiculu ca si'?...
    
    
MASTRU AUSTINU
    Auh, senza ortraggiari, senti? Senza ortraggiari, s'annunca fazzu curriri sangu, stasira!... (all'immagine di San Giovanni) San Giuvanni, pronti! ...
    
    
LONA
    (mordendosi le dita) A chi vòi, sbirru! ...
    
    
MASTRU AUSTINU
    Marciamu, rebricu!... (c. s.) San Giuvanni, non c'è megghiu occasioni! ...
    
    
LONA
    (sulla soglia) Sbirru!... Omu di galera!
    
    
MASTRU AUSTINU
    (afferrando il martello e minacciandola) Introduciti!... Introduciti subitu, s'annunca t'acciuncu!... (c. s.) San Giuvannuzzu!... (battendo il martello sui pavimento, come per richiamare l'attenzione del Santo) San Giuvannuzzu beddu, e chi ci aspittati?... Forza, ca non c'è megghiu occasioni, forza!... (a Lona, c. s.) Intra passa, mavara!... (la minaccia c. s.).
    
    
LONA
    (c. s. inviperita) Malanova di te sulu!... Omu di galéra!... Spera a Diu ca t'hannu a sparari a scanciu!... Vilunazzu!... Sbirru!... 'Aliotu!... Riddiculu!... Puddicinedda!
    
    
MASTRU AUSTINU
    (si alza, afferra una sedia e la scaraventa sulla moglie).
    
    
    
LONA
    (para il colpo con un'altra sedia, poi scappa via).
    
    
MASTRU AUSTINU
    (tornando verso il Santo, al medesimo, facendo il gesto consueto delle mani) Siti un paracqua, sull'onuri!... (mentre si rimette sotto le coltri, dicendo) A la facci di me' mugghieri! ...

MASTRU AUSTINU
    (vestito a nuovo, con un cravattone rosso svolazzante e i guanti color sangue di bue, è intento a disporre con simmetria i mobili dello stanzone, mentre canticchia)
Biviamo, biviamo, nei lieti calici
Che la bellezza infioooora!
    
    
SERAFINA
    (uscendo dalla sua camera, si avvicina al ripostiglio di fondo e cerca di aprirlo ma inutilmente).
    
    
MASTRU AUSTINU
    Chi cosa cerchi?
    
    
SERAFINA
    L'ha vistu, lei, la chiavi di 'stu ripostu?
    
    
MASTRU AUSTINU
    Ju l'haju, pirchí?

    
    
    SERAFINA
    Ca pirchí divu pigghiari un sapunettu.
    
    
MASTRU AUSTINU
    Ah! ...vidi ca 'e sapunetti t' 'i misi 'nt' 'o cantaranu, 'nsemi ccu l'autri 'mmarazzi to'...
    
    
SERAFINA
    (osservando sui mobili) Gesú, tutti i dulci e i licuri fòra!... E pirchí 'i livastuu di cca?
    
    
MASTRU AUSTINU
    Ppi 'na cosa ca sacciu ju sulu... poi ti nni adduni...
    
    
SERAFINA
    Chi m'haju a addunari, beddamatri!... 'I cosí vostri! ...
    
    
MASTRU AUSTINU
    Eccu! ... A tia ti ristau 'u viziu di to' matrazza, ca è sempri scuntenti! ...Senza sapiri pirchí e pri comu, parri assai!... Quannu saprai, poi, la ragiuni per la quali, dirai: bravu me' patri! ...
    
    
SERAFINA
    Avemu a vídiri! ... (rientra).
    
    
    
    
SCENA II
    
Detto, poi Massaru Caloriu e Maruzza.
    
    
MASTRU AUSTINU
    (presso l'uscio destro di fondo, chiama) Stimatissimu cumpari! ... Cumpari Caloriu!...
    
    
MASSARU CALORIU
    (uscendo, in abito da festa) Chi vòli, prufissuri?...
    
    
    
MASTRU AUSTINU
    Quantu ci pò vuliri, ancora?
    
    
MASSARU CALORIU
    Ca chi sacciu? Ju, di parti mia, vossia vidi, sugnu lestu. 'I fimmini, s'hannu a spicciari! ...
    
    
MASTRU AUSTINU
    O' solitu!... Oggi, caru cumpari, lei vedrà una cumparsa ca non si la scurdirà mai, fina ca campa!
    
    
MASSARU CALORIU
    Si?... E chi sarà?... Di chi si tratta?
    
    
MASTRU AUSTINU
    Eccu... ecculu 'u curiusu!... Non pozzu diri nenti... Sorpresa!... Sorpresa per tutti!... Ma... poi lei si nn'adduna, e resta a vucca aperta! ...
    
    
MASSARU CALORIU
    (notando i vassoi coi dolci e i liquori su per i mobili) E cu diantanuni è ca nisciu'sti'nguanteri?
    
    
MASTRU AUSTINU
    Ju, caru cumpari, lei non si prendi còlira! ...
    
    
MASSARU CALORIU
    Ma comu!... Prima d' 'u tempu? Si divinu prisintari doppu 'a funzioni, allura d' 'u trattamentu!... (fa per prendere un vassoio per riporlo).
    
    
MASTRU AUSTINU
    Chi vòli fari, lei?
    
    
MASSARU CALORIU
    Sarvari tuttu.
    
    
    
MASTRU AUSTINU
    Nenti, 'i lassassi stari... Non si usa... Si lassassi sèrviri di mia. Ora si usa accussí, ca si trovanu belli e pronti, senza sirvilli nuddu. Ognuno si servi da sé... D'accussí, lei guardi: Unu trasi: Bon giornu, bon giornu, tanti augurii (prende una pasta e la mangia) Come sta, sta bene? (ne prende un'altra c. s.) La sposa? (prende un cioccolatino) Lo sposo?... (idem un frutto candido) Tanto piaceri, tanto piaceri (prende dei confetti e se li mette in tasca).
    
    
MASSARU CALORIU
    (stupefatto) Ah, in cità accussí si usa?...
    
    
MASTRU AUSTINU
    Ultima moda di Parí e Londòn... Lei si lassa serviri. Facemu 'i cosí ccu decenza ha capitu?
    
    
MASSARU CALORIU
    (piú confuso che persuaso, scrolla le spalle).
    
    
MARUZZA
    (dall'uscio dell'ingresso a destra) Massaru Caloriu c'è Mastru Araziu.
    
    
MASTRU AUSTINU
    (vorrebbe nascondersi ma si ferma, per paura di parer ridicolo).
    
    
    MASSARU CALORIU
    Fallu tràsiri!! ...
    
    
MASTRU AUSTINU
    (spaventato) No, no! ... A cui?... Quali tràsiri d'Egittu!... Ca chissà 'u pazzu è, chiddu ca mi pirsecuta a tutti banni!...
    
    
    MASSARU CALORIU
    (ridendo) 'Gnirnò, prufissuri, non è chiddu ca dici vossia. Chistu 'u scarparu, è (a Maruzza) Fallu trasiri.
    
    
    
MARUZZA
    Trasiti, Mastru Araziu.
    
    
MASTRU AUSTINU
    (rasserenato) Ah!... Mi pareva, a mia, ca era chiddu di me' figghia!... Non pri cosa, sa... ma ppi non fari sconzu, 'ntra 'n jornu comu chistu...
    
    
    
    
SCENA III
    
Mastru Oraziu e detti, poi Don Cicclnu.
    
    
MASTRU ORAZIU
    (entrando con un involto) Baciamu li manu, Massaru Caloriu... (a Mastru Austinu) Voscenza benedica, signuri.
    
    
MASTRU AUSTINU
    (saluta col capo).
    
    
MASSARU CALORIU
    Chi purtastuu, 'i scarpi di me' mugghieri?... Sempri all'urtimu mumentu, vui! ...
    
    
MASTRU ORAZIU
    (spiegando l'involto) Ca signuri, ppi farici 'na cosa cumpita (mostra le scarpe) 'N paru di scarpi di chisti mancu 'nt' 'o cosaduciaru, 'i trova vossia. M' 'i guarda boni.
    
    
MASSARU CALORIU
    Ca ju non mi nni 'ntennu (osservandole) Quantu v'haju a dari?
    
    
MASTRU ORAZIU
    Eccu, signuni: 'I scarpi, ppi giusta liggi, valissiru vinti liri, ma ppi essiri vossia, mi nni duna dicerottu ccu 'n pattu ca n' 'o dici a nuddu, m'arraccumannu.
    
    
    
MASSARU CALORIU
    Briscola! ... Accussí autu vi jttastuu?...
    
    
MASTRU AUSTINU
    (che ha assistito impaziente al dialogo, osservando) Un mumentu, caru compari, lei faccia osservari (prende le scarpe e, dopo breve esame, facendo una sonora risata in faccia a Mastru Oraziu) Vui, signori caru, siti pazzu di catina!
    
    
MASTRU ORAZIU
    Pazzu, sugnu? E pirchí, signuri?...
    
    
MASTRU AUSTINU
    Pirchí chisti su' roba di fera, digni di setti liri.
    
    
MASTRU ORAZIU
    E chi ci conosci, voscenza, ca su' roba di fera?
    
    
MASTRU AUSTINU
    Chi ci conusciu, dicistuu? ... Vegnu e vi servu (posa le scarpe, si leva i guanti e, riprendendo una scarpa sola) Eccu, signori. In primisi, una scarpa fina, per donna, si fa di pelli di caprettu, o tuttu al piú di vitillinu di latti...
    
    
MASTRU ORAZIU
    E chissa chi peddi è? Non è di viteddu?...
    
    
MASTRU AUSTINU
    (guardandola sinistramente) Chista?... Chista è d' 'a mamma, d' 'u viteddu!...'Sta tomaia... - già ju vi parru di tomaja comu si vui mi sapissuu sèntiri!... - Tomaia a vui 'sa chi vi pari!... Quarche cosa ca si mangia è veru?... Dunque, parramu in gergu scarpariscu sigilianu, ca è megghiu. 'Sta 'mpigna, carissimu e degnissimu signor calciolaio, è di peddi di jencu turtizzu di chinnici anni, per lo menu; ed è tinciuta cc' 'u vitriolu, senz'aviri il coluri nivoro naturali, tantu è veru ca maniànnula, guardati (gli mostra la mano) 'u nïuru arresta jrita jrita. E è unu! Sicunnariamenti, 'sta sola, lustra comu 'n sacchetta d'ugghiularu, a forza di cira di Spagna, non è martillata, e doppu du' jorna ca si cci camina, nesci 'na lingua ca pari un furmicularu! ...
    
    
    
MASTRU ORAZIU
    (lo guarda con tanto d'occhi).
    
    
MASTRU AUSTINU
    Di secunna in terza 'st'elastichi su' stramati e su' di terza catiguria, ossia terza qualità, e 'sti mascaretti su' moddi comu 'na tenchia piscata di cent'anni.
    
    
MASSARU CALORIU
    Ca bonu, si nni senti, vossia!...
    
    
MASTRU AUSTINU
    (cattedratico) Un mumentu, signuri!... In ortri, 'sti chianteddi su' vecchi e 'sti punti di 'stu guardiuni su' dati cc' 'u zappuni e no ccu 'a lesina, senza canaletti e ccu lignolu fràcitu! 'Sti suletti d'intra su' di cartuni e non di peddi, com'era di doviri...
    
    
DON CICCINU
    (sulla soglia dell'uscio di camera sua) Papà! ...
    
    
MASTRU AUSTINU
    (infervorato) Figlio! ...
    
    
DON CICCINU
    (irritato) Sintissi 'na cosa!
    
    
MASTRU AUSTINU
    (c. s.) Vegnu! (continuando con Mastru Oraziu) Sicutannu: 'sti supiratacchi' su' di sola masca, 'sti àusi su' laschi, 'stu barbanti d' 'i cannola è tagghiatu d'unni 'a peddi è spurtusata e attaccata 'nt' 'o chiovu, ppi custari chiú picca...
    
    
DON CICCINU
    (quasi fuori di sé) Papà, cci dicu!... Vinissi cca, ca di primura, 'u vogghiu! ...
    
    
MASTRU AUSTINU
    Subitu! (andando, a Mastru Oraziu) Perciò, caru mastru Calciolajo, chisti su' scarpi di setti liri, al massimu!... Scarpi della fera di Francufonti o di Lifuddia!... E quannu lei non sapi fari il Calciolajo, si nni vada a fare il farmacista, e non ci venga a cantari tanti chiacchiri...(entra, tirato violentemente per la giacca, da DonCiccinu).
    
    
    
    
SCENA IV
    
Massaru Caloriu, Mastro Oraziu e Maruzza, poi Santa e Pilumena.
    
    
MASTRU ORAZIU
    (a Massaru Caloriu) 'Stu signuri, chi è, scarparu?
    
    
MASSARU CALORIU
    Cui?... Ca chi vi scappa, d' 'a vucca?... Chiddu è un profissuruni grossu, vah!
    
    
MASTRU ORAZIU
    Chi sacciu!... 'U modu comu parra!...
    
    
MASSARU CALORIU
    Ca chiddu di unu di tuttu si senti, 'sa chi vi pari!... È grossu, grossu, vah!...
    
    
MASTRU ORAZIU
    Bonu, ma troppu l'ha jttatu 'n terra, 'i scarpi!...
    
    
    
MASSARU CALORIU
    Basta, Mastru Oraziu, lassàtili 'ddocu, ca chiú tardu vi mannu ottu liri.
    
    
MASTRU ORAZIU
    Picca su', Massaru Caloriu! Vossia fa novi liri! ...
    
    
MASSARU CALORIU
    Nenti, nenti, vo' jtavinni, doppu 'a lezioni d' 'u prufissuri non vi dugnu un sordu di chiú. Vi dissi tantu, anzi, ppi essiri bonu!...
    
    
MASTRU ORAZIU
    Comu vòli vossia, chi ci haju a diri? Benedíciti!... e... m' 'u rispetta tantu, o' prufissuri!... (via).
    
    
MASSARU CALORIU
    (torna in camera).
    
    
    
    
SCENA V
    
Don Ciccinu, Mastro Austinu, poi Maruzza.
    
    
DON CICCINU
    (uscendo dalla sua camera, con Mastru Austinu) No, stati niscennu pazzu ppi farivi conúsciri, eccu!...
    
    
MASTRU AUSTINU
    Eh, caru miu, dal mumentu ca mi tuccau 'nt' 'o debuli!... A mia di tutti maneri mi ponnu offenniri, menu che nella mia soscittibilità profissionali!...
    
    
DON CICCINU
    (passando in camera dei nonni) Bravu!... procúrati di non fàrini ôcched'un'autra d' 'i vostri, ora ca vènunu 'u Sinnacu e l'invitati!... (via).
    
    
    
MARUZZA
    (in segreto a Mastru Austinu) 'Ossia senti... Prazzitu, 'u musicanti, vòli sapiri si po' vèniri...
    
    
MASTRU AUSTINU
    Sí, sí, bravu!... Va' e dicci ca vinissi subitu! E poi... senza parrai ccu nuddu, ha' capitu?...
    
    
MARUZZA
    Non dubita!... (fa per correre).
    
    
MASTRU AUSTINU
    Veni cca (prende una manciata di confetti e glieli dà) Te' cca... Aspetta, appara 'u mantali (prende una mezza dozzina di paste e gliele mette in grembo) Chisti 'i porti a' casa... Vattinni.
    
    
DON CICCINU
    (mentre Maruzza scompare, riesce dalla camera dei nonni e rientra nella sua) Mamà, è pronta?... Vidissi ca 'a nanna è all'ordini, e Serafina puru...
    
    
MASTRU AUSTINU
    Cridu c'ancora frica pruuligghia!... Ora ci fazzu primura ju, vattinni (Don Ciccinu rientra e richiude).
    
    
    
    
SCENA VI
    
Mastru Austinu e Prazzitu.
    
    
MASTRU AUSTINU
    (facendosi presso la comune) Egregiu professuri, avanti, avanti! Jemu parrannu: chi cosa aviti cumminatu?...
    
    
PRAZZITU
    Tuttu fattu. Procurai 'na curnetta, un bombardinu, un trummuni e tamburinu...
    
    
    
MASTRU AUSTINU
    Ma su' 'ntunati?
    
    
PRAZZITU
    Chi voldiri! Spiciali 'u tamburu...
    
    
MASTRU AUSTINU
    Mezza parola. Dunca: doppu ca trasi 'u Sinnacu, ccu tutti 'i tistimonii, 'i bannisti si divunu mettiri avanti 'a porta, pronti alla carica!
    
    
PRAZZITU
    Magnificamenti!
    
    
MASTRU AUSTINU
    Vui vi mittiti 'nta 'ssa porta di sala, in modu ca putiti vidiri a mia e ad iddi. Quannu ju vi fazzu signali, ca vi dicu: "pronti alla battaglia", vui ci faciti signali ad iddi, e attaccamu! ...
    
    
PRAZZITU
    Divinamenti!
    
    
MASTRU AUSTINU
    Prima marcia riali e poi innu di Canibardi.
    
    
PRAZZITU
    Perfettamenti.
    
    
MASTRU AUSTINU
    'I sannu, a memoria?...
    
    
PRAZZITU
    Non dubita, hannu 'i carti.
    
    
MASTRU AUSTINU
    Ma di prima non si divunu fari vidiri di nuddu, oh!... Divi essiri gran sorpresa pri tutti.
    
    
    
PRAZZITU
    Ca sissignuri. Vossia guarda chi fazzu: ppi comora 'i fazzu mettiri di nascostu, ccu tutti 'i strumenti, dintra 'u finili, doppu c'hannu trasutu tutti, 'i fazzu vèniri 'nt' 'a sala cca appressu e li disponu alliniati davanti 'sta porta!...
    
    
MASTRU AUSTINU
    Benissimu!... Oh, 'n'autra cosa: comu farò a sapiri quannu sariti tutti intra?
    
    
PRAZZITU
    Ca vossignuria nni duna 'na parola d'ordini ed ju la gridu forti.
    
    
MASTRU AUSTINU
    Bravu! (lo bacia) Aviti na 'ntilicenza! Eccu: gridati accussí: Prufissuri, 'u contrabannu è sarvatu!
    
    
PRAZZITU
    Sissignori, non dubita.
    
    
MASTRU AUSTINU
    A rivederci, vo' jtavinni.
    
    
PRAZZITU
    Non m' 'a fa vidiri, vossia?
    
    
    
MASTRU AUSTINU
    Chi?
    
    
PRAZZITU
    A cappella?
    
    
MASTRU AUSTINU
    Nenti, nenti, non c'è tempu di pèrdiri.
    
    
    
PRAZZITU
    A vàja, ora, 'nta un mumentu!...
    
    
MASTRU AUSTINU
    In linia propriu eccezionali!... Siti l'unicu e sulu ca si pò vantari d'avilla vistu prima d' 'u tempu!... Ma... prima aspittati tanticchiedda... chiudu 'i porti, ppi non tràsiri nuddu (cautamente va a chiudere l'uscio di camera dei vecchi e quello di camera dei figli, con doppio giro di chiave, poi fa segno a Prazzitu di mettersi lontano) Chiú 'n funnu, chiú 'n funnu!... A linia retta, accussí, fermu 'ddocu! ... (prende di tasca la chiave dell'usciolo di centro in fondo, l'apre con solennità, facendo apparire, in fondo al ripostiglio, un piccolo altare con l'immagine di San Giovanni Decollato, contornato di festoni di fiori di ostie e di candele accese) Eh?... chi vi nni pari?
    
    
PRAZZITU
    Ah!... Chi galantaria!... Chi cosa sbrennita!... Chi maravigghia ca addivi essiri ppi tutti!... Eccu, ora scappu, ca non c'è tempu di perdiri.
    
    
MASTRU AUSTINU
    Un mumentu (gli colma le tasche di dolciumi, poi gli versa da bere del rosolio in un bicchiere da vino) Biviti... alla saluti mia e di San Giuvanni Addicullatu.
    
    
PRAZZITU
    Di so' figghia e di so' mugghieri! ...
    
    
MASTRU AUSTINU
    No, nenti, non occorri!... Va', arrivederci, e occhiu vivu! (lascia l'usciolo della improvvisata cappella socchiuso e accompagna Prazzitu fin sulla porta, ripetendogli) Dunca, ricordativi di tuttu: occhiu vivu e bacchetta pronta... Al comando: "pronti alla battaglia", attaccati ccu 'a marcia riali... (la voce si perde dentro l'ingresso. Pochi secondi di scena vuota).
    
    
    
    
    
SCENA VII
    
Mastru Austinu, Oraziu 'u lampiunaru, Massaru Caloriu, Don Ciccinu e Prazzitu.
    (Dietro la porta d'ingresso si ode un po' mormorare concitatamente, poi Mastru Austinu, facendo sforzi erculei, rientra a parte addietro, vincendo la resistenza di Oraziu il quale, afferratolo per il bavero del soprabitino, vorrebbe tirarlo fuori e invece è trascinato dentro).
    
    
MASTRU AUSTINU
    (dall'interno) Ma scusati, ragiunamu!... Non siati o' solitu, pazzarignu! ...
    
    
ORAZIU
    (dall'interno) Vui mi dicistuu: rispunsabili ju... Ed ju nni vogghiu soddisfazioni...
    
    
MASTRU AUSTINU
    E chi sintiti diri?... Fermu cch' 'i manu, oh (rientrando in iscena, seguito da Oraziu, minaccioso, con la destra in tasca) Non nisciti nenti, 'u sintiti?... (intanto indietreggia velocemente e si accosta all'uscio di fondo a sinistra).
    
    
ORAZIU
    No, v'haju a 'nzingari, s'annunca non sugnu cuntenti (cava di tasca un temperino) Àvi cincu misi ca vi vaju circannu!... (apre il temperino)
    
    
MASTRU AUSTINU
    (sgomento) v'arrisicati, oh!... Non faciti ortraggi!... (apre disperatamente l'uscio serrato a chiave e precipitandosi in camera) Pigghiami 'ssu reorbiri Lona!... Sparu, sparu!... (continua, per tutta la scena, a dire) Sparu!... Sparu! ...
    
    
ORAZIU
    (si ferma sulla soglia, titubante, poi indietreggia, si sente, intanto, bussare violentemente agli usci di fondo a destra e di sinistra laterale e delle voci che imprecano).
    
    
    
MASSARU CALORIU
    Chi fu?... Chi succedi, santu diantanuni?!
    
    
DON CICCINU
    Grapiti, santu Diu, grapiti!...
    
    
ORAZIU
    (pentito, scappa verso l'ingresso, ma giunto sulla soglia di esso sente una voce, quella di)
    
    
PRAZZITU
    (che grida) Sarvatu è, 'u contrabannu, prufissuri!
    
    
ORAZIU
    (torna indietro, sgomento, credendosi in trappola e cerca scampo. Non trovando una via di uscita, apre l'usciuolo della cappelletta e vi si nasconde dentro, rinchiudendolo).
    
    
    
    
SCENA VIII
    
Mastru Austinu, poi Massaru Caloriu e Don Ciccinu.
    
    
MASTRU AUSTINU
    (appare sulla soglia di camera sua, con un manico di ombrello in mano) Sparu, parola d'onuri, sparu!... (guarda attorno e, non vedendo nessuno, corre, rassicurato, ad aprire l'uscio di destra in fondo, e quello di sinistra laterale, dietro i quali, bussando, rispettivamente ancora, imprecano Massaru Caloriu e Don Ciccinu).
    
    
MASSARU CALORIU
    Binidittu Diu, chi è ca succedi?... Cu' è ca chiusi?...
    
    
DON CICCINU
    Chi diavulu àvi, lei, papà?... A cu' è ca vòli sparari?....
    
    
    
    MASTRU AUSTINU
    Non sapiti, caru cumpari!.. non sai, caru jenniru! Vinni a 'nzurtarimi finu a dintra!...
    
    
DON CICCINU
    Cui?
    
    
MASTRU AUSTINU
    Quel mascalzone di Oraziu Scavunettu, inteso Funcidda! T' 'u dissi, ju, ca 'ssu pazzu era capaci di vèniri pp'ansina cca!... M'amminazzau cc' 'u timpirinu, ca mi vuleva sfrigiari... E si non pigghiava 'u reorbiri!...
    
    
MASSARU CALORIU
    Ca bonu facistuu, vossia! ...
    
    
DON CICCINU
    (che vedendo in mano a Mastru Austinu un manico d'ombrello, non può frenare una risata) Ma cu' è ca nni chiusi dintra a nui? ...
    
    
MASTRU AUSTINU
    (che non vuol confessare, per non palesare il suo gran segreto) Non so', caru miu...
    (ricordandosi dell'uscio del ripostiglio lasciato socchiuso, corre a serrarlo e rimette la chiave in tasca) Ma iddu, si non si nni scappava, stava friscu! (va a chiudere l'uscio che dà nell'ingresso).
    
    
MASSARU CALORIU
    'A lassa aperta, 'ssa porta, ca è chiusa chidda di fòra.
    
    
MASTRU AUSTINU
    Megghiu chiusa, lasci fare!...
    
    
    MASSARU CALORIU
    (avviandosi) Menu mali ca 'i fimmini non 'ntisiru nenti, di tuttu 'stu fracassu. Vasinnò viditi chi ci avía ad essiri!...
    
    
    
MASTRU AUSTINU
    (a Don Ciccinu) To' soggira 'ntisi tuttu... ma non si mossi!...
    
    
MASSARU CALORIU
    E c'avia a fari, chidda, puviredda?... (rientrano) Quantu vidu chi dici Pruudenzia.
    
    
    
    
SCENA IX
    
Mastru Austiuu e Lona.
    
    
LONA
    (esce, da lí a poco, con tanto di cappello piumato in testa e un fitto velo bianco sulla faccia) Finisti di sparari?... 'Sa si è lesta Sarafina?
    
    
MASTRU AUSTINU
    (secco) Ci dimannati! (esaminandola bene, irritatissimo) Chi cosa cunsistunu, 'ssa cruvecchia e 'ssa muschittera c'aviti 'n testa?...
    
    
LONA
    Non cuminciari a sdilliggiari, 'u senti?...
    
    
MASTRU AUSTINU
    Vi sto prigando: chi cosa cunsistono, parlati!...
    
    
LONA
    Chi vordiri, chi cunsistunu? Ca su' 'u cappeddu e 'u velu ca ci volunu!
    
    
MASTRU AUSTINU
    Vah, vo' spogghiti, mascarata!...
    
    
LONA
    Chi dicisti?... Ju ci haju a fari anuri a me' figghia!
    
    
    
MASTRU AUSTINU
    Unni, strascinata?... 'U matrimoniu si fa 'n casa e tu t'apprisenti ccu 'ssu baullu 'n testa?... Levatillu!
    
    
LONA
    No, l'haju e m' 'u mettu!...
    
    
MASTRU AUSTINU
    Levatillu, ti dicu, cretina! Non fari ridiri 'e genti!...
    
    
LONA
    Vah, pazzu si'!!... Tu sulu 'u po' purtari, 'u cappeddu, averu?... Ju chi sugnu, di quattru a mazzu?
    
    
MASTRU AUSTINU
    Chi c'entru ju?... Levatillu, ti dicu, strafallaria, ca pari 'na pupa d' 'a cabala antica!...
    
    
LONA
    Guàrdati tu, chi si' beddu!... Don Sucasimula!...
    
    
MASTRU AUSTINU
    Auh, 'gnà Lona!
    
    
LONA
    Auh, Mastru Austinu!...
    
    
    MASTRU AUSTINU
    Miserabuli lavannara!
    
    
LONA
    Tintu mastru scarparu!...
    
    
    
MASTRU AUSTINU
    Ah, si?!... (si precipita su di lei e le strappa cappello e velo, buttandoli via) Accussí!...... Si' cuntenta, ora?
    
    
LONA
    Assassinu!... 'Aliotu!
    
    
    
    
SCENA X
    
Don Ciccinu e detti.
    
    
DON CICCINU
    (uscendo di camera sua) Santu e santissimu bonu Diu, ppi forza v 'aviti a fari conusciri?... Oh, chi vi criditi, vujautri, ca pirchí vogghiu beni a vostra figghia, m'haju a suppurtari 'stu 'nfernu e 'stu catúniu?... Ca ju vi mannu a fogghiu tridici!... Già... tuttu oggi, nn'avemu, ppi fortuna!... Chi purcaria, caspita!...
    
    
LONA
    Iddu è, 'ssu 'aliotu! ca non mi duna un minuti di paci!...(piagnucola).
    
    
DON CICCINU
    Zittitivi, ca vi ponnu sèntiri, e non vogghiú fari sapiri 'sti pettegolezzi 'e genti.
    
    
MASTRU AUSTINU
    Le pettegolezze, caro geniro, li fa idda! Senti si non haju ragioni: è possibili mai, ca ppi ristari 'intra, si mitteva, 'ddu cappeddu 'n testa, ca pareva 'n ciospu di l'acqua annivata, e 'na canna e menza di tullu davanti 'a facci?...
    
    
DON CICCINU
    (non potendo frenare una risata) Veru è?...
    
    
    
MASTRU AUSTINU
    Ca comu! Dillu tu, dillu tu, facci di mal culuri! ...
    
    
    LONA
    (piangendo) Ju ci vuleva fari anuri a me' figghia e a me' jenniru!
    
    
DON CICCINU
    E bonu, mamà, non si usa, 'intra... Ragiuni àvi, Mastru Austinu...
    
    
MASTRU AUSTINU
    Dicu giustu, caru miu?... Chi nni sapi, idda, di certi ausanzi sugiali?...
    
    
LONA
    (c. s.) E d'accussí mi l'aveva a diri, ca mi stava scippannu l'occhi?
    
    
MASTRU AUSTINU
    Doppu ca non vulisti sèntiri cch' 'i boni maneri, ti l'àppi a diri accussí!...
    
    
DON CICCINU
    (raccogliendo il velo e il cappello e porgendolo a Lona) Bonu, mamà, s'asciugassi l'occhi, s'aggiusta 'i capiddi e torna cuntenti. 'U fa ppi l'amuri miu!...
    
    
LONA
    (rientrando in camera) 'U signuri si nn'arricogghi, cavaddi di uttant'unzi!... E a 'stu mulu fausu di me maritazzu 'u teni all'impedi!...
    
    
MASTRU AUSTINU
    Ti persuasi, caru jenniru, comu mi butta dei precauzioni? (all'indirizzo di Lona) Malanova supra di tia e non ti dicu artrimenti! Gran curtigghiara!...
    
    
    
DON CICCINU
    Bonu, Mastru Austinu! Finemola, ora!
    
    
LONA
    Assassinu, boja!... boja!... boja!... (rientra in camera).
    
    
DON CICCINU
    Bonu, bonu, finèmula!... Auffa!...
    
    
    
    
SCENA XI
Massaru Caloriu, Massara Pruudenzia, Serafina, Maruzza, ragazze
del vicinato e detti, poi Lona.
    
    
MASSARA PRUUDENZIA
    (in abito da festa) Nui semu pronti.
    
    
SERAFINA
    E nui macari.
    
    
MARUZZA
    (tornando di corsa) A puntu giustu. Cca ci sunnu 'u Sinnacu e l'invitati.
    
    
DON CICCINU
    Oh, bravu!... (si avvia alla porta, gli altri, parte lo seguono, parte si dispongono presso la scrivania, dove si svolgerà la funzione del matrimonio civile).
    
    
    
    
SCENA XII
Il Sindaco, il Segretario Comunale, un Usciere, quattro testimoni,
invitati d'ambo i sessi, e detti.
    
    
DON CICCINU
    (nell'ingresso) Avanti, Sinnacu... Segretariu, avanti... Nannu, sbarattàti 'dda scrivania, pp' 'i regjstri.
    
    
    
SINDACO
    (in redingote con sussiego) Signori, buon giornu a tutti.
    
    
SEGRETARIO
    I miei doveri.
    
    
TUTTI
    Buongiorno!
    
    
MASSARU CALORIU
    (all'usciere, che ha con sé due grandi registri) Cca, mittitili cca.
    
    
DON CICCINU
    Presento l'egregio signor Sindaco... - Mia moglie, Serafina.
    
    
SINDACO e SERAFINA
    (stringendosi la mano) Tanto piacere.
    
    
    DON CICCINU
    L'egregio signor Vittorio Calamai, segretario comunale... - Mia moglie.
    
    
SEGRETARIO e SERAFINA
    (c. s.) Fortunatissimo - Tanto piacere.
    
    
DON CICCINU
    Papà: il signor Sindaco e il signor Segretario Comunale... - Mio suocero, signor Agostino Miciacio, professore in ritiro... - Mia suocera, signora Lona... Tutti gli altri si conoscono, mi pare...
    
    
MASTRU AUSTINU
    (abbraccia e bacia prima il Sindaco) Tante congratulazioni (poi il Segretario Comunale) Viceversa.
    
    
    
SEGRETARIO
    (mentre tutti fanno i convenevoli, stringendosi la mano e il Sindaco si intrattiene un po' con tutti, abborda Mastru Austinu, che è tutto in sollucchero, ha ricalzati i guanti e si pavoneggia) Ah, lei è in ritiro, già cosí giovane?
    
    
MASTRU AUSTINU
    Già... sono in ritiro...
    
    
SEGRETARIO
    Ha cominciato presto, la sua carriera!...
    
    
MASTRU AUSTINU
    Ppuh!... Prestissimu! Puteva aviri ott 'anni...
    
    
SEGRETARIO
    Corbezzoli!... Mi congratulo!... E... che cattedra occupava, se è lecito?...
    
    
MASTRU AUSTINU
    (che non comprende) Comi?
    
    
SEGRETARIO
    Dico: quale facoltà copriva? Che materia insegnava?
    
    
MASTRU AUSTINU
    (imbarazzato) Ah!... A secunnu, vede...
    
    
DON CICCINU
    (intervenendo in tempo) Insegnava lingue..
    
    
SEGRETARIO
    Ah, lingue!...
    
    
    
MASTRU AUSTINU
    Già, sissignori!... Lingui, mintemu... nasi... mussi...
    
    
SEGRETARIO
    Vive o morte?
    
    
MASTRU AUSTINU
    (sulle spine) Eh... a secundo le stagioni... Vivi, morti, convalescenti...
    
    
DON CICCINU
    (c. s.) No, in ultimo insegnava lingue vive: tedesco, inglese...
    
    
MASTRU AUSTINU
    (rincuorato) Già... inglese, danimalchese, sveziano...
    
    
DON CICCINU
    (tirandogli la falda del soprabito) Va, papà, ca 'u Sinnacu è prontu!... Vuole favorire, signor Segretario?
    
    
SEGRETARIO
    Ai suoi ordini (va a prender posto accanto al Sindaco, che cinge la sciarpa e si mette dietro la scrivania).
    
    
SINDACO
    Avanti 'i spusi!
    
    
DON CICCINU e SERAFINA
    Pronti! (si mettono, l'una alla destra dell'altro, dal lato opposto della scrivania di fronte al Sindaco. Tutti i presenti fanno crocchio attorno a loro).
    
    
SINDACO
    (togliendo dalla tasca di dietro dello stiffelius un piccolo codice) Dunque, signori, attenti! (apre, sfoglia e legge ad alta voce, con chiarezza) "Articolo 130: Il matrimonio impone ai coniugi l'obbligazione reciproca della coabitazione, della fedeltà e dell'assistenza".
    
    
MASTRU AUSTINU
    (piano alla moglie) 'Ssu libriceddu, fu, ca mi 'nfilicitau la vita, a mia! 'U vidi?...
    
    
LONA
    Mmalirittu quannu 'u spirimintàru, daveru!...
    
    
SINDACO
    "Articolo 131: il marito è capo della famiglia, la moglie segue la condizione civile di lui"
    
    
MASTRU AUSTINU
    Civili, capisci?... Comu a mia!...
    
    
SINDACO
    "ne assume il cognome, ed è obbligata d'accompagnarlo ovunque egli crede opportuno di fissare la sua residenza".
    
    
LONA
    Ubrigata, 'u sa' sentiri?
    
    
MASTRU AUSTINU
    Sí, ma ju ti dispensu... (le acciacca un piede).
    
    
LONA
    Ammazzatu ha' a moriri!... Ahi!... 'Aliotu!...
    
    
SINDACO
    "Articolo 132: Il marito ha il dovere di proteggere la moglie, di tenerla presso di sé e di somministrarle tutto ciò che è necessario ai bisogni della vita, in proporzione delle sue sostanze".
    
    
    
LONA
    Sustanza, 'u senti? No fasoli!...
    
    
SINDACO
    "La moglie deve contribuire al mantenimento del marito, se questo non ha i mezzi sufficienti".
    
    
MASTRU AUSTINU
    (c. s.) Ti persuari, cajorda? Ppi stritta liggi, ci duvissi pinsari tu, ppi mia.
    
    
LONA
    Vattinni, sbriugnatu!... T' 'a miritassi 'na risposta!... È ca sugnu fimmina onesta!
    
    
MASTRU AUSTINU
    (la pizzica da farla tramortire).
    
    
DON CICCINU
    (lo guarda accigliato)
    
    
SERAFINA
    (lo supplica, con gli occhi, di non fare scandali).
    
    
LONA
    (forte) Ahi, ahi, ahi!...
    
    
MASSARU CALORIU
    Chi fu, cummari?...
    
    
TUTTI
    Chi avi, signura?...
    
    
    MASTRU AUSTINU
    Nenti... Non ci badati, l'emulsione... è emulsionata!...
    
    
    
TUTTI
    (comprenso il Sindaco, ridono)
    
    
SINDACO
    (ricomponendosi) Voi, Francesco Maria Santopaola, siete contento di prender per legittima sposa Serafina Eugenia Miciacio?
    
    
DON CICCINU
    Sí.
    
    
SINDACO
    E voi, Serafina Eugenia Miciacio, siete contenta di prendere per legittimo sposo Francesco Maria Santopaola?
    
    
MASTRU AUSTINU
    Oh, si fuura!... Si nni scapparu!...
    
    
TUTTI
    (ridono).
    
    
SINDACO
    Risponda la sposa.
    
    
SERAFINA
    (con un fil di voce, per la commozione) Sí.
    
    
MASTRU AUSTINU
    Dillu bellu forti: Sí!... Lei la scusa, signor Sindaco, sa, non è pratica!
    
    
SERAFINA
    Sí.
    
    
SINDACO
    In nome della legge, siete marito e moglie.
    
    
TUTTI
    Viva!
    -
    
    
SEGRETARIO
    Ecco, signori, prima gli sposi e poi i testimonii, abbiano la bontà di mettere una firma qui (indica il posto nei registri) e una qui (Mastru Austinu si squaglia, gli sposi e i testimonii firmano, i presenti si abbandonano a cento discorsi d'occasione, a soggetto).
    
    
SERAFINA
    (dopo aver firmato, va ad abbracciare la nonna, la madre, il nonno e il padre)
    
    
DON CICCINU
    (fa lo stesso, cominciando dai suoceri).
    
    
MASSARU CALORIU
    Santi e ricchi, niputeddi mei, e chini di saluti! 'U Signori v'àvi a ajutari 'nta tutti li vostri 'mprisi, e v'àvi a pruvidiri 'ntra tutti li vostri affari...(si asciuga una lagrima di tenerezza). E quantu prima, oh, a 'sti vicchiareddi di li vostri nanni, ci aviti a rigalari un cacanidu, quantu diventanu nannavi.
    
    
TUTTI
    Bravu!... Viva!...
    
    
MASSARA PRUUDENZIA
    (piangendo anch'essa di tenerezza) Ciccineddu, figghiu miu, abbràzzami 'n 'autra vota, 'a nannaredda to'!...
    
    
DON CICCINU
    (abbracciandola) Pirchí chianciti, nanna?
    
    
MASSARA PRUUDENZIA
    Ca chianciu...pinsannu a lu preju ca avissiru avutu, la sant'arma di to' patri e la bon'armuzza di to' matri, siddu avissiru statu prisenti!... Veni cca, Sarafinedda, figgia...
    
    
    
    SERAFINA
    (le si appressa e la bacia teneramente).
    
    
MASSARA PRUUDENZIA
    (riunendo i due nipoti in unico abbraccio) Accussí, figghi mei, sempri uniti ppi 'n autri cent 'anni, du' animi 'nta 'n corpu, comu avemu statu sempri ju ccu vostru nannu, ca àvi quarantott'anni, ca semu 'nsemi, senza mai 'na quistioni, mai 'na parola, mai un malintisu!...
    
    
MASTRU AUSTINU
    (affettato) Viniti cca, figghi! (li abbraccia anch'e gli come la nonna). Santi e ricchi, e non v'arraccumannu autru, ubbidienza e non vi sciarriati mai...
    
    
LONA
    (ironica) Già... comu mia ccu me' maritu, ca è 'n'apa di meli!...
    
    
MASTRU AUSTINU
    Dunque... Finfu, mi rumpíu 'u filu!... Allianàtivi, mancu? (piano, a Lona) Quannu arristamu suli nni parramu!...
    
    
TUTTI
    (ridono).
    
    
MASTRU AUSTINU
    T'haju a fari stari 'i carni niuri comu 'a cira e' Spagna!...
    
    
MASSARA PRUUDENZIA
    (trascinando per mano Don Ciccinu e Serafina) Ora, viniti cca, arringraziati a la Vergini Maria, ca idda v'ha prutiggiutu e vi pruteggi sempri, comu ha guardatu e ha prutettu a nui ppi tant'anni.
    
    
MASTRU AUSTINU
    (sbarrando loro il passo) Alto là!... Scusa, cara cummari, ma prima, 'u doviri di 'sti signuri è 'n autru. Fermi! (spingendo gli astanti indietro per sgombarre lo spazio davanti l'usciolo di fondo) Scusati, signuri mei, facitimi un poco di larghu. Accussí... fermi tutti!
    
    
    
    
MASSARU CALORIU
    Ca chi vòli fari, prufissuri?...
    
    
MASTRU AUSTINU
    Ora, lei, si nn'adduna (prende Don Ciccinu e Serafina per mano) Agginucchiativi cca, voialtri.
    
    
DON CICCINU
    (riluttante) Ma chi significa?
    
    
MASTRU AUSTINU
    (con autorità) Ubbidisci, figlio!...
    
    
MASSARU CALORIU
    Ubbidisci, a to' patri, Ciccineddu!
    
    
    DON CICCINU
    (mal suo grado, si inginocchia davanti a Mastru Austinu).
    
    
SERAFINA
    (fa lo stesso accanto a Don Ciccinu, con l'usciolo di fronte).
    
    
TUTTI
    (guardano e attendono con grande curiosità).
    
    
MASTRU AUSTINU
    (solenne) Tu, cara figlia, quando hai preso la fuca col prisente tuo consorti, a cu' ti raccumannasti, per non essiri abbandonata in balia di tua stessa?
    
    
    
SERAFINA
    A San Giuvanni Decullatu.
    
    
MASTRU AUSTINU
    Benissimu. E tu, caro Ciccinu, al prisente mio geniro, davanti a cui cci hai giuratu, quannu ti nni fujsti colla prisenti tua consorti, ca ti la spusavi mitematicu?
    
    
DON CICCINU
    (sorridendo) Davanti a San Giuvanni Decullatu.
    
    
MASTRU AUSTINU
    Ti preco di non ridiri! (grave) Ebbene, San Giuvannuzzu Addicullatu v'ha fatto il miracolo e lo dovete ringraziari (a Prazzitu, che è sulla soglia dell'ingresso)
    Professuri, pronti alla battaglia!
    
    
PRAZZITU
    (a quelli di fuori, con gli strumenti) Dàmucci, carusi! Una, due e tri! (si sente, di fuori, un centone di strumenti scordati, che vorrebbe essere la marcia reale, ma che riesce soltanto a portar via le orecchie agli astanti).
    
    
    
    
SCENA XIII
    
Oraziu e detti.
    
    
MASTRU AUSTINU
    (mette la chiave nella serratura dell'armadio e lo apre, spalancandone le imposte).
    
    
ORAZIU
    (precipitandosi fuori del ripostiglio, con il temperino in mano, aperto) Largu! Largu!
    
    
    
TUTTI
    (indietreggiano, le donne emettendo grida di spavento, gli uomini cercando, istintivamente, una sedia, un oggetto qualunque per farsene un'arma di difesa).
    
    
MASTRU AUSTINU
    (correndo, spaventato, verso la sua camera) Sparu! Sparu! (La musica cessa, come per incanto).
    
    
ORAZIU
    (guadagna l'ingresso, e si squaglia).
    
    
GLI UOMINI
    (si precipitano verso l'ingresso, ma Oraziu è già scomparso).
    
    
LE DONNE
    (sono pallidissime per la paura. Solo la 'gna Lona si mostra impassibile, quasi soddisfatta).
    
    
    
    
SCENA XIV
    
Detti, meno Orazio.
    
    
MASSARU CALORIU
    (che è caduto tra le donne, si rialza, tenendosi i lombi indolenziti).
    
    
SINDACO
    Era un marfatturi, facitilu arristari!...
    
    
MASTRU AUSTINU
    (uscendo di camera, col solito manico d'ombrello) Largu, ca sparu, largu!...
    
    
SINDACO
    Ma chi sparari, professuri, a cu' spara lei?... Scappau!... Venga tra noi. Cu' era?... Lei lo conosce?
    
    
    
MASSARU CALORIU
    Cu' era, chissu?... Si po' sapiri?
    
    
MASTRU AUSTINU
    Cu' era, signori?... Era quel mascarzone di Oraziu Scavunettu, intesu Funcidda, lampiunario. Lo facesse arrestare, signor Sindaco!...
    
    
DON CICCINU
    Ma chi arristari, lassàtilu jri, è un poviru pazzu!
    
    
MASTRU AUSTINU
    Pazzu birbanti, però!... Mi vuleva suicidari!...
    
    
SEGRETARIO
    Ma come ha fatto, a nascondersi là dentro?
    
    
MASTRU AUSTINU
    Ah, allura lei non sapi la quistioni intecedenti? Eccu, signori, ce la dico io...
    
    
DON CICCINU
    (mettendoglisi davanti) Nenti, papà, m'ha a fari un piaciri, di non nni parrari chiú... Ajutassi, chiuttostu, a sèrviri e' signuri, ca si spavintaru.
    
    
MASSARA PRUUDENZIA
    Sí, sí, mangiàmuni du' cunfetti, a la saluti di li spusi!... A vossia, cummari (prende una manciata di confetti e li dà a Lona, che li mangia avidamente, ridendo e motteggiando il marito).
    
    
TUTTI
    (si scambiano dolci, liquori, auguri ed evviva).
    
    
    
MASSARA PRUUDENZIA
    (avvicinandosi al marito) Vi facistuu mali, Massaru Caloriu?
    
    
MASSARU CALORIU
    Ma non ci badati, cosa di nenti! (a Mastru Austinu) A propositu prufessuri, belli miraculi ca fa, 'u so' San Giuvanni!...
    

MASTRU AUSTINU
    Ha ragioni, caro cumpare! Si lei mi credi, nni sono mortificatissimo! Anzi, guardassi, ppi dàrici sodisfazioni, in presenza di tutti, lo ponisco! (va presso l'altare improvvisato, ne spegne le candele e ne toglie il quadro, con il quale torna tra i convenuti).
    
    
LONA
    Ahi!... ahi!... ahi!...
    
    
MASSARA PRUUDENZIA
    Chi fu, cummari?...
    
    
MASTRU AUSTINU
    (smette e si ferma ad ascoltare).
    
    
LONA
    (non può parlare, e fa segni con le mani, mostrando la bocca sanguinante)
    
    
MASSARA PRUUDENZIA
    Matri mia, cummari, menza lingua ci stava satannu! E come fu?...
    
    
MARUZZA
    Cc' 'u mangiarisi 'na cunfetta!...
    (tutti attorno a Lona, la fanno sedere e cercano di curarla)
    
    
    
MASTRU AUSTINU
    (a Maruzza) Ma chi fu?...
    
    
MARUZZA
    'A zà Lona, so' mugghieri, cc' 'u mangiarisi 'na cunfetta, si truppidau menza lingua!
    
    
MASTRU AUSTINU
    Ci cascau, rutunnamenti? (la cerca per terra).
    
    
MARUZZA
    No, ma non pò parrari chiú!...
    
    
MASTRU AUSTINU
    (inginocchiandosi davanti l'immagine di San Giovanni che depone su una sedia) San Giuvanni Decullatu!... Santu miraculusu!... E ju ca vi vuleva fari offisa!...
    
    
MASSARU CALORIU
    Chi àvi, prufissuri? Vossia vidi ca so' mugghieri si truppidau menza lingua, ca mancu pò parrari!...
    
    
MASTRU AUSTINU
    (senza badargli) Miraculu spittaculusu!... Signuri mei, spittaculu!...
    

TUTTI
    Chi fu?... Chi successi?...
    
    
MASTRU AUSTINU
    (c. s.) Professuri, professuri Prazzitu!
    
    
PRAZZITU
    (sulla soglia dell'ingresso) Chi vòli?...
    
    
    
MASTRU AUSTINU
    Musica! L'indo di Canibarde! (a tutti che lo guardano meravigliati) Aggiunucchiativi tutti, ca semu davanti a un Santu miraculusu, putenti, straputenti!... Viva San Giuvanni!... Viva San Giuvanni!...
    
    
PRAZZITU
    Forza, carusi, dàmucci di bernovu!... (si risente la musica deliziosa di prima. Mastru Austinu, inginocchiato davanti all'armadio, si batte il petto, tutti lo guardano meravigliati, Lona gli fa cenno, come per dire "Hai ragiuni, boja...!".