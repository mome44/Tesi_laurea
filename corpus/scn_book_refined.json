[
  {
    "text": "'Na vota s'arricunta ca cc'era un patri, e avίa 'na figghia chi si chiamava Rusidda, e la mannava a la scola nni 'na maistra; pirchì a la casa nun avίa a nuddu\nSta maistra avίa un àstracu, chi vinia a facciu di lu Re\nStu Re avίa un figghiu, ch'affacciava spissu spissu 'nta stu pitterra\n'Na jurnata s'attruvò a 'ffacciri Rusidda e cantava nto nto ron tò! nto nto ron tò! e lu Riuzzu cci spijau:\nRusidda ntontorontò, Quantu pampini cc'è 'nta lu basilicò? Rusidda 'un cci sappi arrispunniri: e si nni iju nni la maistra, confusa\nLa maistra cci dissi:\nChi hai? Rusidda cci rispusi:\nM'avi dittu lu Figghiu di lu Re: « Rusidda ntontorontò, Quantu pampini cc'è 'nta lu basilicò?»\nE tu, si 'n'àutra vota iddu ti spija, cci dici: «E tu Re 'ncurunatu, / Quantu stiddi cc'è 'nta lu stiddatu?» A lu 'nnumani matinu Rusidda si nni iju di nuovu 'nta lu pitterra a 'ffacciari\nPassa lu Riuzzu e cci dici:\nRusidda ntontorontò, Quantu pampini cc'è 'nta lu basilicò?\nE tu Re 'ncurunatu, Quantu stiddi cc'è 'nta lu stiddatu? A lu Riuzzu cci parsi sta cosa un sfreggiu, pirchì iddu 'un cci sappi arrispunniri; e pinsò di urdiriccinni, 'n'àutra a idda\nSi va a 'ppatta cu la maistra e cci dici:\nSi vui mi faciti ristari 'na sira sutta lu lettu unni si curca Rusidda , io vi fazzu un bonu cumprimentu\nLa maistra cci l'accurdau; e vinni l'ura ca si curcau Rusidda\nMentr'era a lettu, pigghiò lu Riuzzu un spuntuni e misi a pùnciri a Rusidda di suttu li tavuli; Rusidda si dispirava; rispunniu la maistra:\nChi cosa hai ca ti disperi?\nAhi! signura maistra, chi purci! Ahi! signura maistra, chi cimici! Lu 'nnumani a jornu lu stissu catùniu; si nni iju Rusidda a lu stissu pitterra: e lu Re cci spijò:\nRusidda ntontorontò, Quantu pampini ce'è 'nta lu basilico?\nE tu Re 'ncurunatu, Quantu stiddi cc'è 'nta lu stiddatu?\nRusidda , chi cosa hai ch'un dormi? Ahi! signura maistra, chi purci! Ahi! signura maistra, chi cimici!\nAh! maistra, vui m'aviti tradutu\nRusidda si nni iju a la casa di sò patri\nPirchì,\ncci dici lu patri, 'un cci vô' stari cchiù nni la maistra?\nCc'è lu Riuzzu chi mi 'ncueta; ch'appena affacciu 'nta lu pitterra, mi dici: Rusidda ntontorontò, Quantu pampini cc'è 'ntra lu basilico? E io cci rispunnu: E tu Re 'ncurunatu, Quantu stiddi cc'è 'nta lu stiddatu? Assira mi curcavi nni la maistra , e fici 'na nuttata di vutàrimi e svutàrimi, chi cridia ch'eranu purci e cimici; ma la cosa 'un era chista: ch'era lu Riuzzu chi mi 'ncuitava\nZittu, figghia mia\ncci dici lu patri\nca ora pensu io, chiddu ch'hê fari\nAccatta lu megghiu cavallu chi cci puteva essiri , e poi fici fari 'na cintura tutta un pezzu d' oru\nPigghiati sta cintura, mèttiti a cavallu, e avi' a jiri a passiari sutta lu palazzu di lu Re\nAccussì fici Rusidda: si misi a cavaddu, e dda cintura 'mmanu, e a gridari:\nA cu' vasa lu culu a la mè mula, Io ci dugnu sta bella cintura! Lu Riuzzu la fici chiamari:\nViniti ccà, ca lu vasu io; E cci vasò lu culu a la mula\nRusidda dùnacci un razzuni a la vèstia, e la vèstia arranca, e lu Riuzzu arristau cu lu culu vasatu, e idda cu la cintura 'mmanu, gridannu:\nLu culu a la mula lu vasàstivu; Ma la cintura nun l'avistivu\nE si nni iju\nLu 'nnumani matina Rusidda si nni iju arrèri nni la maistra\nRusidda, arrèri ccà vinisti?\nSissignura; mè patri voli chi vegnu\nE iju a 'ffacciari arrèri rini lu pitterra\nAffaccia lu Riuzzu:\nRosa, Rusidda, assai avi ch' 'un ni videmu\n'Un cci aiu pututu vèniri,\ndici Rusidda\nch'aiu avutu chi fari\nSi vôta lu Riuzzu:\nLu sai chi ti dicu?\nRusidda ntontorontò, Quantu pampini cc'è 'nta lu basilicò?\nE tu, Re 'ncurunatu, Quantu stiddi cc'é 'nta lu stiddatu?\nAhi! signura mastra, chi purci! Ahi! signura mastra, chi cimici!\nLu culu a la mula lu vasàstivu, Ma la cintura nun l'avistivu\nE lu Riuzzu arristò 'ncurrivatu arrèri\nDici:\nVa beni,ora ti nn'hê fari na io\nLu 'nnumani si vesti di marinaru cu ghistri di pisci, e misi a passiari abbanniannu:\nHaju pisci, aiu pisci! Rispunni Rusidda:\nSignura maistra, accattamu li pisci!\nA quantu nni vuliti?\nspija la mastra\nIo chi vinnu pisci pi picciuli? li vinnu pi vasati\nMa chi diciti veru? Io ora la staju sintennnu sta cosa, ca li pisci si vinninu pi vasati! Chi cosi scumpunuti!\nIo vi dicu veru: Si vui mi dati 'na bedda vasata, Io vi dugnu 'na bedda frittata\nRusidda, locca , si fici 'ngagghiari: cci detti 'na vasata\nPigghiò lu Riuzzu, e si nni fuiju, e li pisci si li purtau\nLu Riuzzu si spogghia di marinaru e si nni va nni lu pitterra:\nRusidda ntontorontò, Quantu pampini cc'è 'nta lu basilicò?\nE tu Re 'ncurunatu, Quantu stiddi cc'è 'nta lu stiddatu!\nAhi! signura mastra, chi purci! Ahi! signura mastra chi cimici!\nLu culu a la mula lu vasastivu, Ma la cintura nun l'avistivu\nLa vasatedda mi la dasti, Ma pisciteddi 'un ni manciasti!\nSì! ti l'hê fari custari sta botta\ndici Rusidda\nPigghiò e si nni iju; e si nni iju nni sò papà, e cci lu iju a cuntari\nOra, figghia mia, ti levu sta visazioni, e nun ti cci mannu cchiù a la mastra\nLu Riuzzu tantu tempu ch' 'un vitti a Rusidda, nni cadiu malatu di la pena\nLu patri:\nChi hai, figghiu mio? Dimmi: chi è la tò malatia?\nSugnu malatu; mi sentu mali; chiamatimi Giunta\nE vinniru li medici pi la Giunta\nLa malatia cchiù cci aggravava, cà a Rusidda un la videva\nRusidda si vesti d'un medicu furasteri; va a palazzu, e cci dici a lu criatu:\nPurtàticci la 'mmasciata a lu Re, ca cc'è un medicu furasteri pi fàricci stari bonu la figghiu\nLu Re allura lu fici acchianari Pi disidderiu di lu figghiu gualiri\nSubbitu 'n cammara lu fìciru antrari\nMaistà, prima di io assirvari 'Na cosa sula cci vogghiu avvirtiri: Si senti vuci nun avi a currìri Cà chistu è signu di l'animigghiurari; La prima cammara m'aviti a 'nchiujri, E a lu scuru lu vogghiu visitari\nLu Re, p'amuri di sò figghiu gualiri, Zoccu iddu dissi cci vosi accurdari\nLa prima cammara si misi a curriri, A vuci forti si misi a gridari:\nVeni la Morti cu l'anchi torti, Lu figghiu d' 'lu Re si vinni a pigghiari! E Rusidda niscίu\nLu Re cci misi a spijari a lu medicu, e lu medicu:\nNenti Maistà; sò figghiu è gualutu\nComu dumani agghiorna; 'nta lu pitterra l'aviti a mintìri; pirchì io cci spijavi tutti cosi: voli 'na picciotta chi si chiama Rusidda; io ora cci hê jiri e cci hê jiri a diri nni la sò maistra chi si nni jissi nni lu pitterra, ca accussì lu Riuzzu pò stari bonu\nDutturi, tuttu chiddu chi fa,\ndici lu Re\nsia ben fattu\nPi l'amuri di me figghiu, nun sacciu chiddu chi fari\nLu 'nnumani Rusidda si nni iju nni la maistra\nRusidda, tu ccà si'?\nMi vinni a 'llianari; vogghiu pigghiari un pocu d'aria, ch'avi assai ch' 'un cci vaju nni lu pitterra\nLu Re comu agghiurnau, lu primu pinseri chi appi, purtari a sò figghiu nni lu pitterra\nAffaccia Rusidda, e lu Riuzzu misi a suspirari, e a diri:\nRusidda ntontorontò, Quantu pampini cc'é 'nta lu basilicò?\nAncora ti spèrcia, cu tuttu ca si'mortu?\ndici Rusidda E tu Re 'ncurunatu, Quantu stiddi cc'è 'nta lu stiddatu?\nAhi! signura mastra, chi purci! Ahi! signura mastra, chi cimici!\nLu culu a la mula lu vasàstivu, Ma la cintura nun l'avistivu\n'Na vasatedda mi la dasti, Ma pisciteddi 'un ni manciasti!\nVeni la Morti cu l'anchi torti A lu figghiu d' 'lu Re si vinni a pigghiari\nLu Re sintennu diri accussì, detti ordini a li so' vascialli d' 'un fari nèsciri a Rusidda di dda casa; poi la fa vèniri a palazzu:\nComu va sta cosa, m'aviti a cuntari\nMaistà, io hê jutu a la mastra; ca nun aiu matri; aiu affacciatu 'nta lu pitterra, e lu Riuzzu m'avi truzziatu\nE cci cuntau tuttu lu catùniu\nOra, Maistà, m'avi a fari la grazia, ca mi nn'avi a fari jiri a la casa\nE comu ti nni vai, ca m'avi' fattu mòriri un figghiu!\nNenti, io mi nni vogghiu jiri! E tantu fici, ca lu Re nni la fici jiri\nLu Riuzzu dissi allura ca la vulia pi mugghieri; lu Re e la Riggina pi l'amuri di lu figghiu, nenti guardannu ca eranu genti riali, jeru nni lu patri e cci jeru a parrari:\nIo a me figghia cci la dugnu,\ndici lu patri\nma m'hannu a dari quaranta jorna di tempu\nRusidda si fici purtari un saccu di farina, 'na quartàra di meli e 'na carrabba, e nni furmò 'na pupa quant'era idda\nPoi quannu fu ura di curcarisi cu lu Riuzza, idda cci dissi:\nIo m'affruntu a spugghiarimi davanti di vui; nisciti 'nta l'àutra cammara, quantu mi spogghiu e mi curcu\nIddu niscίu; idda pigghió la pupa e la curcau 'nta lu lettu, e si pigghiò li lazzi di li moddi 'mmanu\nTrasίu lu maritu, e cci dici:\nTi rimienti, Rusidda, quannu io ti dissi: Rusidda ntontorontò, Quantu pampini cc'è 'nta lu basilicò? E la pupa cci calò la testa\nTi rimienti quannu ti vinni a vìnniri li pisci pi vasati? E la pupa cci calò la testa\nIddu cci sicutau tutti li dumanni; all'urtimu cci spijau:\nE ti nni penti di tuttu chiddu chi m'avi' fattu? E la pupa jisau la testa facennu signali di no\nComu iddu vitti accussì, tira 'na sciabbula e arranca 'nta lu coddu di la pupa; comu duna, si spezza la carrabba ch'era 'mmenzu lu coddu, e nesci lu meli\nIddu pi la rabbia si licca la sciabbula; e dissi:\nOh! ch'è duci lu sangu di mè mugghieri! E cui mi teni ca m'ammazzu! ora ca persi a mè mugghieri accussì duci? Comu iddu dici accussì, nesci la Rusidda di sutta lu lettu e dici:\nViva sugnu! Viva sugnu! E s'abbrazzaru\nE la pupa di zuccaru e meli Si la manciaru maritu e mugghieri."
  },
  {
    "text": "Ntruduzzioni\nChista cca è na guida pi chiddhi chi vonnu armari na ncuccia di pirsuna p'usari ed esircitari lu sicilianu. Fìcimu sta guida pâ Simana dû sicilianu, ma speru ca i cristiani ponnu pigghiari spirazzioni e urganìzzanu ncontri tuttu l'annu, e ca lu sicilianu bonu crisci 'n Sicilia e tuttu lu munnu. Dicu lu sicilianu bonu nnô senzu di parrari tuttu 'n sicilianu sanu, e nun sulu quarchi frasi comu na babbijata. E macari nnô senzu di dari prifirenza a palori siciliani mmeci di sicilianizzari palori taliani. Ma nun facemu i suprimisti - vulemu sulu criari spazzi pi fari ciùriri lu sicilianu, comu cci su' già spazzi pû talianu, pû ngrisi, pû gallisi, ecc.\nA chi serbi armari ncontri? A lingua campa nnâ vucca dî cristiani. S'arresta sulu scritta nnâ Riti o nnê libbra, veni a diri chi è na lingua morta. E quannu ni ncuntramu di pirsuna, putemu fari lijami, e accussì custrujemu i nostri riti di pirsuna, e riti sunnu na forza. Cu sta forza, lu sicilianu addiventa forti. Na lingua forti po pigghiari lu so postu â tàvula.\nLu nostru ubbittivu è di criari un locu unni si parra sicilianu. Si a chiamu na “tàvula siciliana” è picchì si ncuntra, a tàvula o no, câ scaciuni pricisa di parrari ed esircitari lu sicilianu. Cu l'amici, certu, ma puru cu cristiani fora dî nostri riti pirsunali. Allura âm'a cògghiri cchiù cristiani pi fari un ncontru. E comu si fa?\nComu mmitari i cristiani\nQuannu fai na tàvula siciliana, voi aviri na beddha mista di cristiani - diversi età, gènniri, travagghi, ecc. Cchiù assai di venti cristiani po èssiri troppu, siddhu si accussì furtunatu, capaci ca avissi a spàrtiri i gruppi 'n dui.\nOnline.\nSi po scrìviri ncapu a reddit o Facebook ca cerchi siculòfuni nni XX cità ca vonnu ncuntràrisi p'un cafè e na chiacchiarijata. Pàggini dû to pajisi, comu a pàggina dû cumuni o na pàggini di memes lucali sunnu boni. Avemu macari na mmàggini sutta ca putiti usari\nBacheca\nSi po stampari luncannini e mittilli nna na bacheca nnô to pajisi. Capaci ca cci sunnu agghiri a chiazza cintrali.\nAutri gruppi\nSi po usari autri gruppi unni sì mèmmiru, comu â chiesa, â scola o ô travagghiu pi fari n'annunziu e spiari si cci su' cristiani ca vonnu participari nnâ tàvula siciliana. Gruppi di pusìa siciliana o tiatri di “dialettu” sunnu granni funti di cristiani attivi.\nDicidi unni s'àvi a fari\nPo èssiri un bar, po èssiri na timpa nnâ campagna! Ma un locu cintrali, manzu, e pùbblicu è megghiu. Un cafè cu na tàvula 'n chianu è pirfettu. Pû primu ncontru, nun s'hâ prinutari nenti, ma cu' urganizza lu ncontru avissi a 'gghicari quarchi minutu 'n antìcipu pi pigghiari na tàvula. Poi purtari na nica bannera siciliana o na cosa sìmili p'addimustrari ca siti ddhà pi parrari lu sicilianu. Siddhu lu gruppu crisci e cci voli na tàvula granni, si po parrari cû prupiutariu pi prinutari na tàvula p'èssiri sicuru ca cc'è postu pi tutti.\nFari na lucannina\nCca cc'è un scempru ca putiti usari, o usari pi pigghiari spirazzioni. A lucannina àvi a:\nSchicari lu cuncettu dâ tàvula siciliana: “n'uppurtunità di parrari ed esirciatri lu sicilianu strittu”\nDiri lu locu\nDiri a data e l'ura\nÈssiri fàcili di lèggiri, e n'anticchia biddhichia\nSi po usari Camma pi disignari a lucannina, è gratis. Powerpoint e Adobe Express funziònanu puru.\nPigghia na lista di palori\nA tàvuli unni si esèrcita na lingua po èssiri diffìcili di manijari. Tutti sunnu càrrichi di parrari lu sicilianu, ma a un certu puntu, capaci ca 'un si sapi di zoccu s'hâ parrari. Capaci ca quarchidunu nun sapi bonu parrari a lingua. Allura, è bonu vèniri priparatu cu na lista di palori novi. Si po pigghiari sti palori dâ pàggina Facebook di Cademia Siciliana - a scempru ammeri Natali si po stampari na lista dî palori pi Natali e discùrriri si i vostri participanti canùscinu sti palori o no, o si sannu varianti lucali. Poi macari pigghiari 10 palori du Vucabbulariu Sicilianu di Piccitto, o quali è-è libbru sicilianu ca canusci.\nDicidi zoccu lèggiri\nLu sicilianu p'accamora è na lingua parrata, ma avemu na richizza di littratura siciliana - antica e muderna. Vi cunzigghiu di scartari un testu nicu di lèggiri nzèmmula. Po èssiri puisìa - quarchi vota a puisìa fa bonu. Ma megghiu un cuntu curtu, un pezzu còmicu di tiatru, o quarchi cosa di storia o scenza si a putiti asciari! Arba Sìcula àvi assai artìculi 'n sicilianu mudernu, e macari quarchi cuntu novu. Capaci ca cc'è unu ca scrivi cummedi 'n sicilianu pû tiatru dû to pajisi - spìaci siddhu ti ponnu mannari na cummèdia pi lèggiri n'anticchia! Accussì vuiautri â tàvula putiti sèntiri n'anticchia di sicilianu cumplessu, cu palori e frasi diversi dû sòlitu, accussì aviti quarchi cosa a discùrriri. Ognidunu â tàvula po lèggiri quarchi frasi dû testu a auta vuci. Nun liggiti cchiù assai di 10 minuti 'n tutali, masinnò i cristiani si ponnu siddhìjari e putìssiru nun turnari cchiù â tàvula. E nun pigghiati chista comu n'uppurtunità pi ammazzari i cristiani chî vostri puisìi - sta tàvula e pi parrari! I testi sunnu cca sulu p'ajutàrivi.\nDicidi ncapu a zoccu s'àvi a parrari\nScarta na cosa di discurriri 'n antìcipu. Capaci ca a guerra palistinisi/isdrailiana è n'anticchia pisanti, ma putiti scartari na cosa comu “unni ti piacissi viaggiari”, “lu furmaggiu va câ pasta cû pisci?”, “lu sicilianu avissi a èssiri lingua cu-ufficiali 'n Sicilia?” Nun avissi a èssiri na cosa troppu ntilligenti, ma armenu na cosa pi stimulari i cristiani scanusciuti a parrari.\nGrapi e chiudi\nQuannu i cristiani vennu â tàvula, salùtali 'n sicilianu. Quanni siti nzèmmula, puru ca siti sulu 'n dui, putiti “rapiri” lu macadaru, e ntrudùrivi e diri picchì vinìstivu. Appoi, putiti attaccari a chiacchiarijari siddhu vi veni fàcili. Si nun veni fàcili, poi accuminciari chî palori novi, appoi lu testu, appoi l'argumenti ca scartasti. L'òrdini nun è mpurtanti - a cosa mpurtanti è ca vi sintiti còmudi, manzi, e ca parrati a lingua siciliana senza giudicari. Accura, chiddha/chiddhu ca urganizza stu macadaru àvi a stari accura ca i cristiani nun càncianu lingua ô talianu. Certu, tutti sunnu lìbberi di parrari zoccu vonnu, ma urganizzasti stu macadaru p'esircitari lu sicilianu, na cosa ca po èssiri diffìcili di fari 'n pubblicu. Allura poi jiri cu cunfidenza quannu dici “picciotti, parramu sicilianu pi favuri.” Ti cunzigghiu di nun currèggiri lu sicilianu di l'autri. Sulu currèggi quarchidunu si t'addumannau di fari accussì. Cca poi nzignari lu bon sicilianu parrànnulu, ma a tàvula nun è lu locu giustu pi fari lu spertu.\nDoppu n'ura, o n'ura e menza, poi chiujiri lu macadaru. Putiti scartari n'ura pâ prùssima simana, o misi, pi ncuntràrivi arrè! Turna a casa e cùrcati!"
  },
  {
    "text": "Gli arre ci raccuntavu chiottu chiottu gli fattu, i gli spizialu ci dicivu:\n«I si chella amantu tu munessu aieccu cu ci diciaristu?» Gli arrè ci ruspunnivu:\n«Nientu, ci vurarìa benu cummu prima.»\n«Si iè» ci dissu gli spizialu\nAllora gli arrè l'abbracciavu, la baciavu i l'allisciavu, i pu farla più pulita su la spusavu\nDoppa cinqu misi all' arrè ci munivu 'na lettra ca s' avivu mortu 'na sôru dulla mogli\nChistu, purchè la mogli era gravida, la muttivu 'ncima a 'na nula i la mannavu a ruvudè' la sôru\nDoppu n' ora ruvennu\nTre misi doppu rumunivu 'n' atra lettra cu s' avivu mortu gli patru\nAllora gli arrè la chiamuvu, la muttivu 'ncima a la nula i ci dicivu cu su un rumunessu doppu du ora\nMa iessa tricavu i la nula su un ruivu\nGli arrè s' angustiavu, rumannavu la nula i la mogli ruvennu\nAllora i maritu ci dissu:\n«Pu chestu cu m'hai' fattu, tu rumannu da mi pu tri agni, tri misi i vintisettu giornu.» Chesta su tozu 'na cavalla fatata i spallata i ivu a 'un paisu, i su muttivu a fà' gli ortulanu cu 'un signoru\nChestu signoru tunivu 'un figli ca dicivu sempre all' patru, ca chigli ortulanu nun era si omu, ma 'na femmuna, gli patru vuleva 'guccià' i facirunu tri provu\n'Na di gli mitarunu a magnà', i ci muttirunu assai' vinu i dicirunu:\n«Si chistu è omu, su lu fregu tuttu; su no, no.» La cavalla ci lu ivu a rudì' i chistu a tocci a tocci su lu buvivu tuttu\nAllora gli patru ci dicivu:\n«Lu vidi mo figli mê ca chestu è omu?»\n«No,\nci ruspunnivu gli figli\nè femmuna.» Allora facirunu 'n' autra prova, i ci muttirunu drentu all' lettu 'un mattu du fuici, i dicirunu:\n«Si chestu è omu, chestu mattu gli arruvina; si è femmuna, si gli tollu.» La cavalla ci ruivu a rudì', i chesta, tutta la nuttata, steva a pustà' sembru chigli lettu cumma 'na lavullata d'uva pu fargli arruvinà'\nGli patru ci rudicivu 'n atra vota all' figli:\n«Lu vidi mo, ca chistu è omu?» Gli figli facivu 'n' atra pruvatura i dicìu:\n«Si chistu è omu, sa i' a cavagli, su no, no.» Chesta tozu gli cavagli i ci su muttivu 'ncima i su muttivu a corre'\nAllora, 'n' atra vôta, gli patru ci dicivu:\n«Che coccia cu sè tu, iè tu dicu cu è omu, i tu dici du no.» Annannu gli figli 'na sera su muttivu a fa' lu spia all' buci dulia porta, i vudivu cu chistu su steva a musurà' 'na vesta\nAllora issu 'ndravu drentu, l'acchiappavu, su la purtavu 'ncima all' palazzu, i su la vulivu spusà'\nChesta allora ci dicivu:\n«Aspetta 'n' atra vintina du dì mentre aggiru gli palazzu.» Chigli cosu mattu ci divu vudenzia, i doppu tri quattru di ruvunivu la nula a rutullula, iessa ci su muttivu 'ncima i ruivu all' maritu\n'Stu bônu giuvunottu la ricircavu, ma un la putivu più rutruvà': ma cu vulivu rutruvà'? ca chella s'avivu lacota i avivu riuta cu gli maritu\nGli arrè, cummu la vudivu, la baciavu, l'a lu- civu:\n«Statt' attentu, purché gli fratu te c'è capitatu, i ci duvissu capità' pura tu; basta fa' la paci te'.» Annannu su muttivu a rucercà' pu' la casa, i passarunu lu tre dì dustinatu, i accusì fu accisa pur' issa\nGli fratu più zicu apprima da i' dagli arre, più birbu, la nottu nun faciva atru cu a punzà' accommu putivu fa'\nAll' ultimu punzavu da i' a chistu paisu\nAccummu arrivavu, ivu a dumannà', all' scarpari i a la pastoru, accummu facivunu quannu duvevunu fa gli scarpu i lu vestì a la figghia dugli arrè\nChisti ci ruspunnirunu:\n«Siccommu gli arrè te' 'na bella statua dulia figghia, nuia tullamu la musura scmbru a chista statua.» Annannu punsavu da i' all' 'refici, i facíu fa' 'un cavagli tuttu d'oru, i ci su ficcavu issu drentu\nTuttu gli paisu ieva a vudè' 'stu begli cavagli, i accummu lu sapiu gli arrè subbitu gli manna vu a tollu pu fagli vudè' a la figghia\nLa nottu 'st' arrè tullivu 'stu cavagli i gli munavu a la figghia\nAnnannu chistu cu stivu allocu drentu vudivu tuttu chellu cu facivu gli arrè\nAccummu arrivavu annò' stivu la figghia, gli passavu, i ci gli feci tunè' tutta la nottu pu' farcigli benu vudè'\nLa nottu chistu 'raprivu 'stu cavagli i 'scivu, i ievu all' lettu dulia figghia dugli arre\nAccummu chesta gli vudivu avivu paura, ma c'oppu chistu raccuntatuci tuttu, la figghia dugli arre ci avivu tantu piaceru, purchè sa luveva allocu drentu, i putivu fa chellu cu ci parivu\n'Sta figghia dugli arrè avvisavu chistu benu benu, accummu tunivu da fa', i ci dicivu:\n«Attenti mo' tu quannu se' aieccu a rutruvarmu! T' avvisu, cu un' «Iè, annanna, cu si carru, mu vogli metta' a corra' pu la via.»\nScuntravu 'un canu i ci dumannavu:\n«Carru, cu diavulu avi successu?»\n«T'è da sapè' cu pòci s'avi mortu, pocia piagni, la porta sbattu, gli tavulinu s'avi ruzzucatu pugli scalinu, i iè m'avi missu a corra' pu la via».\n«Annanna, iè cu si canu, vogli abbaià'.»\n'Un giagli suntivu fa': bau, bau, bau, su ruvutavu i vudivu un canu i ci addummanavu:\n«Canu, ch'hai fattu ch'abbai accusì?»\n«Un lu sai ch'avi successu? Pòci s'avi mortu, pocia piagni, la porta sbattu, gli tavulinu avi ruzzucatu pugli scalinu, gli carru corru, iè abbai.»\n«Annanna iè cu si giagli vogli cantà: Chicchiricchi!!! Chicchiricchi!!! »\n'Na pecura su ruvutavu i ci dicivu a 'stu gghiagli:\n«Ch'hai fattu coccu mê, cu canti accusì?»\n«Pòci s'avi mortu, pocia piagni, la porta sbattu, gli tavulinu avi ruzzucatu pugli scalinu, gli carru corru, gli canu abbaia, iè cantu.»\n«I annanna iè che su pecura vogli fà: Bee! bee!» Scuntravu 'n asunu i ci dummavu:\n«Pecura ch'hai fattu?»\n«Ih! si asinu i un lu sai? Pòci s' avi mortu, pocia piagni, la porta sbattu, gli tavulinu avi ruzzucatu pugli scalinu, gli carru corru, gli canu abbaia, gli gghiagli canta, iè facci bee, bee!»\n«Iè, annanna, vôgli raglià.» I facennu Ih aah! Ih aah! Ih aah! ivu a na funtana do' ci stivu la serva du gli arrè culla ricciula a tolla' l'aqua\nChesta addomannavu a 'st' asunu:\n«Asunu bônu mê, ch' hai fattu?»\n«Un lu sai, puru si serva d'arrè! Pòci s'avi mortu, pocia piagni, la porta sbattu, gli tavulinu avi ruzzucatu pugli scalinu, gli carru corru, gli canu abbaia, gli gghiagli canta, la pecura fa bee, bee, iè cu si asunu hai volutu raglià'\nAnnanna iè cu si serva d'arrè vogli romma' sta ricciula\nQuannu su un ruivu a la padrona ci diciu:\n«I la ricciula?»\n«Pòci s'avi mortu, pocia sta a piagnia\nci ruspunnivu la serva\nla porta sbattu, gli tavulinu ruzzuca pugli scalinu, gli carru corru pu la via, gli canu abbaia, gli gghiagli canta, gli asunu ragghia, iè hai rottu la ricciula.»\n«Madonna!, iè cu si mogli d'arrè vogli ammassà' lu panu cugli culu.»\n'Ndrumentu ammasseva lu panu, gli maritu 'ndravu i ci dicivu:\n«Sta côsa pazza! stai a 'massà' lu panu cugli culu; purchè?»\n«Purchè pòci s' avi mortu, pocia piagni, la porta sbattu, gli tavulinu ruzzuca pugli scalinu, gli carru corru pu la via, gli canu abbaia, gli gghiagli canta, la pecura fà bee bee, gli asunu ragghia, la serva meia avi rotta la ricciula, iè stongu a 'massà' lu panu cugli culu.»\n«Iè\nruspunnivu gli arrè\nvogli fà' la barba da mi.»\nCummu s' avivu fatta la barba lassavu gli rasuru 'n cima all' tavulinu i su un ivu\n'Na scigna tozu chigli rasuru, su muttivu a fà' la barba, i su tagghiavu gli cull'\nQuannu gli arrè ruivu a la stanzia vidivu la scigna morta\nSu muttivu quasimentu a piagna', i cummannavu cu ci purtissuru la pocia, la porta, gli tavulinu, gli carru, gli canu, gli gghiagli, la pecura, gli asunu, la serva i la mogli\nAnnanna putìu a la pocia, purchè s'avivu mortu gli maritu\n«Signiria 'llistrissima, s'affugatu a 'n pila du brodu.»\n«I purchè gli tavulinu, la porta i l' atru cosu favunu 'stu rumo- a pudunu\nAnnannu su circarunu 'un 'mpiegu, i a 'na lucanna lu figli dugli arrè gli tozuru pu côcu, i gli cumpagnu pu stallinu\nAllocu ci stivu 'n' atru côcu cu un facivu gli duveru sê, i rudicennu rudicennu gli facivu colla' 'n ôdi da gli padronu\nTu t'è da sapè' ca gli padronu du chella lucanna era 'n'arrè, purchè gli arrè du 'na vôta!\nChigli atru côcu, facennu môtu i maneru, circhevu du duluburarusu du chistu\nAccusì dicivu all' arrè cu gli cumpagnu sê era bônu a ì' accida' gli surpentu du settu capura\nAnnannu gli arrè gli chiamavu:\n«E veru ca tu hai dittu accusì?» Chigli ci ruspunnivu du no, ma gli arrè ci dicivu:\n«Mo ì'hai dittu, i abbogna cu ci vai' 'n tuttu lu maneru, i si ruvè' tu dongu figlima!» Chigli ivu a gli stallinu, i gli stallinu ci dicivu:\n«N' avè' pavura, ca ci stongu iè, tu va' a gli arré, fattu dà 'n asunu carucu du pagnottu, i unu carucu du vinu: cu chistu va vucinu a 'nnò' sta gli surpentu, scaruca gli asunu i vàttennu, doppu va 'un cunittu più arretu, i taglici la ciocca ca gli trovi 'mbriacu.» Chistu facivu accusì, i la sera su gli accurgirunu a la casa dugli arrè cu la ciocea dullu surpentu\nAnnannu gli arrè, pu la gistizia, ci tunevu da dà' la figghia, ma eccutunu 'n atru! Chigli atru côcu ivu dagli arrè a dicici ca mò avivu dittu ca ci basteva gli anumu du ì' a tollà' gli capu ursu a la macchia! Gli arrè gli chiamavu, ilu cosu furunu fattu accummu l'atra vôta\nChistu ivu dagli cumpagnu, i ci dicivu:\n«N' ave' paura, fattu dà' gli barilu du vinu accummu l'atra vôta, i eccutu lu funu pu lucar- m'hai arruvinatu, mò iè stivu allu megli du la pesca i m'avi' munutu a tollà'!» S'arrabbiarunu tutti duia, i duvevanu passà' 'un fossu\nGli lionu zummavu cu' 'un mumentu, ma gli asunu cadivu a terra a la fanga, i nun putivu mancu arruscì'\nGli lionu gli rucacciavu\nAnnanna gli asunu ci dicivu:\n«Cummà', mo cu steva pu scavà' 'un fiumu, mu si' munutu a tollà'!» Su rumuttirunu a rucamminà', i arrivarunu a 'un giardinu 'n dò ci steva 'un muru jàvutu jàvutu\nGli lionu, cummu 'un lepru, zumpavu, ma gli asunu rustavu cullu ciancu pu' l' aria\nGli cummà' gli azzicavu, i annanna gli asunu su lagnavu dicennuci:\n«Eh cummà' cu m' hai fattu nun su sa, iè steva a fa' prova a vudè' si pusevunu du più gli quarti du dretu o chigli duvantu!»\n«Oh sì' prôpriu\nci dicivu gli camparu sê\n'un sbrancalionu!» S'arrabbiarunu, i pu 'un fattu s'abbattirunu cu 'na volupa\nGli lionu ci addummannavu:\n«Dimmu mo tu, cummà', ch' allimalu è chistu?» La volupa, birba, ruspunnivu:\n«E 'n asunu, nun lu vidi lu 'recchiu cu tê'?» Annanna gli lionu dicivu:\n« Volupa, ci gli vulemu magnà', fagli tu!»\n«Ah! iè 'n ci vavu, ruspunnivu la volupa, purchè si' zica! Vaccie tu, ca si grossu!» Gli asunu cummu suntivu accusì, pu la pavura trumevu\nSai accummu facivu quannu su vudivu accustà' gli lionu? Su muttivu a raglià'\nGli lionu suntennu fà': «Aah, ooh! aah, ooh!» i sbattà' gli barilu vacantu, dicivu a la volupa:\n«Cummu curramu? un gli sennu? mò stà a carucà' gli cannunu, Tu mu pari 'un magu, annanna dimmu quannu mu moru?» Gli vicchiottu ci ruspunnivu:\n«Quannu fa tri curìi gli asunu te'.» Chigli carucavu benu benu gli asunu e su un cumunsavu a riì' all' paisu\nGli asunu, siccummu era carucu, quannu stivu a 'na costa facivu 'na curìa\nAnnanna chigli s'arrammuntavu du chellu dugli vecchi, i chigli pôru asunu un facivu n'atra.\n«Cu tu pûzzi crupà', cu pûzzi fa' gli bottu accummu 'un rospu, mo fa propria morì'; mo, mo, mo, tu fregu iè!» Tullivu 'na mazza, l'appuzzutavu, i ci la ficcavu 'n culu pu un farci fà l'atra curìa\n'Stu pôru asunu, siccommu stivu troppu carucu, nun putivu reggia' più, un facivu n'atra più 'rôssa, cu gli bottu su sentivu all' paisu\nPu la trôppa gagghiardizia ci su luvavu gli zappùcu, i ivu a colla' 'n pettu a chigli omu\nChissu su 'ittavu 'n derra pu mortu\nCommu gli paisani sapirunu chestu, mannarunu quattru omini a tòllugli culla bara, pu purtargli a lu campusantu\nIssu su crudivu prôpria d'aversu mortu; gli tullirunu, i muttirunu drentu la bara, i gli purtarunu a lu campusantu\nPu 'ndrà' a la porta du campusantu, ci stevunu du viu, na più lônga, ma bôna, e l'autra più corta, ma cattiva; annanna gli spalluni dicirunu:\n«Che via vulemu fà', purchè 'stu mortu ammazzatu aieccu drentu, pisa: hai vudutu che panza cu su rutrovu? Vulemu fa chesta?» Addhumentu dicavunu accusì, issu aiazavu gli capu i dicivu:\n«Ié, quannu era vivu, facivu sempru du chesta.» Gli spalluni quannu vudirunu accusì, dicirunu:\n«Oh, oh, quannu ficiuru, un vulivu propria magnà', ma gli carzonu più 'nnistu magnavu\nChigli prêgli villanu, su sa, un facirunu assaie, crudennusu ca gli fratu magnessu\nMa gli fratu un magnavu, i 'cusì ci n'avvanzavu 'na bravu scifulletta\nSu sa cummu so' gli villanu, i 'stu villanu tunevu la cambra a do' durmivu, strettu strettu, i vicinu all' lettu ci steva l'arca\nLa mogli du chistu, muttivu chella scifulletta du munestra 'n cima all'arca\nAccusì su dirunu la fulici nottu, i su irunu a cullucà'\nVucinu all' fôcu rustuvu gli carzonu cull' fratu\nGli fratu su sunteva 'na famu da canu, i putivu all' carzonu la pizza.\n«Che pizza? tu se' 'mpazzitu!»\n«Iè tu mu la si' magnata! Tu pozzunu accidà'! Iè tengu 'na famu cu 'n ce vedu!»\n«Cu mu un frega a mi? duvivi magnà'!»\n«I mo vammu a tôgli' chella scifella cu ci avi 'vanzatu!»\n«'N mu frighi! si, ca mu vogìi' fà' 'cida! Mo che mu frega a mi?, putivu punzarce apprimu!» Gli fratu fu custrettu a ì' drentu a la cambra, addo' durmevanu chigli, allu scuru, pu tolla' la munestra\nSiccumu era 'scuru, i un sapivu ca allocu ci steva arca i lettu 'nsemu, a tuntennu a tuntennu da 'na sponta a la scifa, cu steva 'ncima all'arca, i la faciu ruvuducà' su gli lettu, i issu pu la pavura si ficca sottu all' lettu\nLa mogli di chigli, suntivu 'un pocu du 'nfussu, i chiamavu gli maritu, i ci dicivu:\n«Francì', arrizzatu ca 'stu 'utturu avi cacatu.»\n«Pa' crispula! arrizzatu tu.» La mogli s'arrizzavu, spugghiata.\n«A 'nnò so' gli prospitu?»\n«Sacc' iè? Vidi sottu all' lettu, ci sto' du capirchi.» Chella prella s'abbassavu i Accummu cu gghiu vudivu cu sta brava cappa:\n«Cummà, annò' tu la si' fatta?»\n«Sà' cu t'è da fa', cummà, si la vo' pura tu? T'è da' ì' a chistu cummentu, cu sta a aieccu sottu, chiama gli talu fratu, i dicci ca tu te' da cunfussà', accummu cu t'agginocchiu di' ca patisci du malu du gghiupunaru, i culla scusa ca mo te arriva, tôglice la cappa, i ve'!»\n«Va benu, cummà!» Accusì facivu, i ivu\nArrivavu all' cummentu, abbussavu a la porta, escì' gli purtunaru, i ci dicivu\n«Chiamùmu gli fratu talu.» Gli purtunaru accusì facivu\nVa 'stu fratu cu 'na cappa nova\nAccummu cu la vudivu chistu ducivu:\n«Fresca a mi! mu torna più cuntu cu chella dugli cummaru, era quasi vecchia, ma chesta è nova!» Appena gli fratu gli vudivu gli purtavu a la stanziuccia, i gli facivu agginnicchià'\nGli fratu, da quannu ci arrubbarunu chella cappa, su fice 'un bravu turturu, cu su ci capitevu 'n atru ci facivu passà' issu lu malu! Accummu chistu s'agginicchiavu:\n«Eh, padru, prima cu mu cunfessa, tu tengu da dicia gli dufettu dulla vita meia!»\n«Oh cattara si rummunutu tu? Mo racconciù iè pu lu festu!\ndiciu\nQual'è 'stu dufettu du la vita tê?»\n«Eh, padru, patiscu du malu du gghiupunaru.»\n«Figghiu bunudittu, arraccumannatu!»\n«Eh padru, mo m'arriva!»\n«Arraccumannatu figli!» i drumentu ci dicivu accusì chiappavu gli turtùru pu dretu.\n«Eccu padru, mo m'arriva!»\n«Puzzi mori' ammiazzatu, a ti t'arriva, a mi già m'arrivatu!» Caccia gli turtùru, i cummunsavu a tirà' turturatu:\n«'N te abbasta chella cu m' avi' frucatu, puru chest' atra mu chellu cu su magnavunu\nAnnannu, 'ndrumentru rustevanu a magnà', suntivunu n'atra botta; lestu lestu ragguattarunu la robba, i Giseppa facivu metta' 'stu cummaru drentu a 'na crudenzia\nAccummu avivu agguattatu tuttu, ivu a rapri', i era gli maritu\nChigli pôru omu, accisu dallu fatii, accummu arrantravu su muttivu cullucatu 'n cima a 'un scannu, i magnarusu 'un pezzu du fallonu\n'Ndrumentu magneva suntivu raschià' 'n cima a la zuffitta; i annannu addummannavu a la mogli:\n«Gisè', cu ci sta allocu 'n cima?»\n«Ha munutu 'un suldatu, m' avi pututu 'un 'conu d'alloggi', i iè gli hai missu aieccu 'n cima.»\n«T purchê nun gli fai calà' a terra? chiame' i cu su ve' a metta' accantu all' focu.» Giseppa gli chiamavu, i chigli calavu a terra, i su mutterunu a chiacchiarà' tutti tre, i quannu avirunu chiacchiaratu assaie, chigli suldatu si cacciavu dalla saccoccia chigli librettu 'nnò' ci avevu scrittu tuttu chellu cu 'nnanzi avivu fattu Giseppa\nI dicivu:\n«Eh, bon o', ci vo' scummetta' cu 'stu libru adduvinu tuttu?»\n«Purchê?» dicivu gli omu?\n«Purchè è fatatu; mo tu facci vutè' si è veru: cummannu cummannu, drentu a la crudenzia vêcchia ci sta 'un piattu du maccaruni.» Chigli ivu i gli tozu.\n«Cummannu cummannu, drentu a chella cassa ci sta' 'un piattu du carnu.» Vicenzu la raprivu i gli tozu.\n«Cummannu cummannu, 'n cima all' camminu ci sta gli arrustu!» Chigli pôru omu su muttivu 'n cima all' scannu i tullivu chigli piattu.\n«Cummannu cummannu, suttu all' lettu ci sta 'un barilu du vinu rusci'.» Chigli aizavu la cuperta, i truvavu gli barilu\nAnnannu su muttivu a magnà' 'nzemu cugli suldatu, i pulla fama cu tunevanu tutti du' 'n atru cunittu su magnevunu puru gli piattu, i buviruuu benu benu! Annannu, dicivu gli suldatu:\n«Cummannu cummannu, drentu a chella crudenzia nova, ci è da stà 'un diavulu!»\n«Annannu, cu ci sta gli diavulu\ndicivu Vicenzu\ntu tôgli chella vanca, ca iè tollu chigli zappucu.» Raprirunu chella crudenzia i attripparunu du bottu chigli pôru preitu\nChistu strulleva, un' puteva 'scì', i si nun truveva la finestra raperta, guai a issu, gli avurrianu accisu a bia du mazzatu! Doppu du chestu, gli maritu du Giseppa dicivu all' suldatu:\n«Mannaggiu tê, 'sta côsa commu va cu ci 'nnuvina assi'? mi gli vo' vennu i quannu vo'?»\n«Eh,\nruspunnivu gli soldatu\n-a ti mu cuntentu du cinqucentu scudu.» Fattu sta, Vicenzu su gli cumbravu, i chigli suldatu, pu pavura, rupartivu lestu lestu\nDoppu cingua se' ora gli maritu du Giseppa dicivu cu chigli libru 'n manu:\n«Cummannu cummannu, drentu ail' arca ci stà 'un piattu du maccarrunu» ivu a vudè', i nun truvavu nientu.\n«Cummannu cummannu, drentu a la cassa ci stà gli arrostu,» ivu a vudè' i nun ci truvavu nientu\nAnnannu, su muttivu a cavagli, pu ì' a riognà' gli suldatu\nCummu chistu suldatu vudivu Vicenzu a cavagli, sai' cu facivu? Su spugghiavu, su facivu 'mbrustà' certi pagni du villanu, i su muttivu a vancà', 'N chellu mentru passavu 'st' omu a cavagli, currennu, i addummannavu a chigli cu steva a vancà':\n«Bon' o', avissi cummà'» rudicivu gli cummaru ruiennusu\nAccusì gli pôru mortu, facivu vudè' ch' era mortu, ma era più vivu! Gli purtarunu a la chiesia\nVidi 'n po' cu punsevu chigli futtutu du scarparu? Quannu arrivavu la notti su schiaffavu drentu a 'un cunfissinariu aspet-12 tennu cu su un ruissuru tutti pu caccià' gli scarpuni all' cummaru i rutollasellu\nAddhumentu steva runsurratu drentu a chigli cunfissinariu, senza mancu punsà' ca ci steva la scummiunica a stà' runsurratu allocu drentu! 'Mersu mesanottu, quannu vulivu 'scì' a rutoll' gli scarpuni all' cummaru, vudivu 'ndrà' tanti briganni, cu su ievunu a spartì' i quadrini drentu a la chiesia; annannu issu s'acchiattavu accummu 'na sarachella allocu drentu\nAccusì 'sti briganti su spartirunu la summa, all'utimu doppu ci avvanzarunu certi soldi, su muttirunu a luticà' a chi su gli tunevu ta tolla'\nUnu vulivu fa' a la conta, ma 'n atru dicivu:\n«No, pa Crispu, ca vuia vulitu 'mbruglià', tullamu gli mortu drentu a la bara, muttamugli rittu a chigli cantonu allocu, i chi ci cullu 'na pustuluttata 'm bettu, chigli su tollu gli quadrinu, ca accummu vu l'avetu abbuscata vuia 'sta summa, mu l'hai abbuscata puru iè!» Tullirunu chigli drentu a la bara, cu pu la pavura trumeva a chivigli, i dicivu tra issu:\n«Iè l'hai fattu pu cugghiunà' cummà' scarparu, i mo' mu cugghionunu mi cu 'che pistuluttatonu 'm bettu.» Fattu si è ca chigli era 'un burbaccionu, i quannu ci ievunu p'ammirà' facivu 'nfigna da cadè'\nSi suntivi biastimà' chigli briganni! N'atru cunittu facivunu cadè' la chiesia"
  },
  {
    "text": "«Oh! aviti dunca a sapiri chi, 'ntra ddhu cummentu, cc'era un nostru patri, ca era un santu, e si chiamava lu patri Macariu\nN'jornu d'immernu, passannu pr'un violu, 'ntra un campu d'un nostru benefatturi, omu dabbeni puru iddu, lu patri Macariu vitti stu benefatturi vicinu ad un gran peri di nuci so; e quattru viddani, cu li zappi isati, chi cuminciavanu a squasari la chianta, pri mittiricci li radichi a lu suli\nChi faciti vui a chidda puvira chianta? dumannau lu patri Macariu\nEh! patri, avi tanti e tant'anni ca idda un nni voli fari chiù nuci, e iu nni fazzu ligna\nLassatila stari, dissi lu patri:\naviti a sapiri ca, avannu, idda farrá chiù nuci ca fogghi\nLu benefatturi ca sapìa cui era chiddu chi avia dittu ddi palori, cumannau allura allura a li lavuraturi ca jittassiru arreri la terra supra li radichi; e, chiamannu lu patri, chi cuntinuava a caminari\npatri Macariu, ci dissi, la mitati di la ricota sarrà pri lu cummentu\nSi spargiu la vuci di la prufizzia; e tutti currianu a taliari lu peri di nuci\n'Nfatti, 'n primavera, sciuri a quantitati, e, a so tempu, nuci a quantitati\nLu bonu benefatturi nun appi la cunsulazioni di scutularili, pirchì sinni jiu, prima di la ricota, a riciviri lu premiu di la so caritati\nMa lu miraculu fu tantu chiù granni, comu sintiriti\nDdhu bonu cristianu avìa lassatu arreri un figghiolu di pasta ben diversa\nOra dunca, a tempu di la ricota, lu frati di la cerca ci jiu pri 'siggiri la mitati ca tuccava a lu cummentu; ma chiddu sinni fici lu novu propriu propriu e appi la prisunzioni di arrispunniri ca nun avia mai 'ntisu diri ca li cappuccini sapissiru fari nuci\nSapiti ora chiddu chi succiriu? N'jornu (sintiti chista) lu malacunnutta avia cummitatu na pocu d'amici soi di la stissa 'mpigna e, accussì scialannu, iddu cuntava la storia di li nuci e sinni riria di li fratelli\nDdhi picciuttazzi vosiru jiri e vidiri ddhu gran munseddu di nuci; e iddu si li purta supra ntón magasenu\nMa sintiti: apri la porta, s'accosta a l'agnunidda, unni s'avia misu lu gran munseddu, e, mentri dici: taliati, talia iddu stissu e vidi\nchi cosa? Un beddu munseddu di fogghi sicchi di nuci\nFu n'esempiu chistu? E lu cummentu, in canciu di pirdiricci, ci abbuscau; pirchì, doppu un fattu accussì granni, la cerca di li nuci rinna tantu assai, ca un benefatturi, pri cumpassiuni di lu poviru frati di la cerca, fici a lu cummentu la caritati di un sceccu, ca ajutassi a purtari li nuci a casa\nE si facia tant'ogghiu, ca ogni puvireddu vinia e nni pigghiava, secunnu lu so bisognu, pirchì nui semu comu lu mari, ca ricivi acqua di tutti li banni, e poi la torna a spártiri a tutti li sciumi»."
  },
  {
    "text": "'Na vota cc'era 'un figgiu di Re di Partuallu; chistu figgiu di re di Partuallu vuliennusi fari 'un giru, si piggiau 'un bastimientu, uommini, dinari e si nn' iju\n'Siennu luntanissimu la spiaggia, vìttunu ala vota unni jènu iddi comu 'na nuvula nìvira nìvira\nUnu d'iddi accianau 'nt' 'a 'ntinna d'ô bastimientu e vitti c' 'lu grannucciali ca era 'na muntagna di calamita, ca si trâva tutti li ferra d' 'e bastimienta, d' 'e varchi, e li facia anniari\nLu figgiu d' ô Re nun cci vosi crìrriri e fici sicutari a caminari\nArrivannu vicinu ddà, quantu 'ntìsinu tutti 'un gran strepitu, e vittunu ca tutti li ciova e li ferra d' 'lu bastimientu ierru a 'ppizzàrisi 'nta dda muntagna nìvira\nLu Riuzzu chi fici? si misi a natari sina ch' arrivau 'nta dda muntagna\nArrivannu ddà, si curcau e s' addummiscìu\nMentri ca durmiva, si sunnau ca cci cumparía 'n viècciu e cci dicia:\n“ Vidi ca cciù supra cc' è 'na statua a cavaddu, piggi 'n fierru, ti minti a scavari ê piedi di stu cavaddu, e vidi ca trovi tri lanci ; sti tri lanci li tiri ô cavaddu e la statua s' arrumazza; cuomu s' arrumazza la statua vidi vèniri â vota nni tia 'un 'mmiècciu cu 'na varcuzza; tu ti cci minti e iddu ti porta unni cci dici tu; ma però nun ammuntuari lu nnomu d' ô Signuri, osannò la varca spirisci e tu t' annèj ”\nComu s' arruspiggiau lu Riuzzu accianau cciù supra, e truvau 'na statua a cavaddu; scava e trova daveru li tri lanci; trâu la prima ô cavaddu, e lu cavaddu si ticuliau; cci nni trâu 'n' àutra, e lu cavaddu stapia cadiennu; cci trâu la terza e s' arrumazzau\nComu s' arrumazzau, vitti lu vècciu 'nta mari cu la varcuzza\nDduoppu ch' aviènu fattu tantìccia di via, lu Riuzzu dissi:\n“ Signuri, vi rincraziu, ca mi mannâstru st' ajutu ! ” Diciennu accussì, la varca si misi a furriari, e affunnau\nIddu si misi a natari e arrivau 'nta 'n' isula\n'Na st' isula si misi a caminari e nun vidia àutru ca macci\nMentri ca era vicinu â spiaggia, vitti 'un bastimientu; ad iddu cci parsi bastimientu di Turchi, e accianau supra 'na màccia pi vìrriri ch' avièunu a fari chiddi d' ô bastimientu ca sbarcarru 'nta st' isula\nVitti a 'un 'mmècciu cu 'n picciottu bieddu, e 'na picca d'òmmini\nChisti, ô cantu d' 'a màccia unn' era accianatu chiddu, scavarru e scipparru 'na valata e scinnerru, cà cc' era 'na scala\nDduoppu 'n pizzuddu accianarru, ma cci mancava lu picciottu\nComu si nni ierru, lu Riuzzu scinníu d' 'a màccia e calau 'nta dda scala ; e truvau ô picciottu ddà sutta, e cci spijau :\n“ Pirchì vi nni vinîstru ccà? ” Chiddu cci dissi:\n“ Iu sugnu figgiu d'un mircanti ricchissimu\nStu mircanti dduoppu tantu tempu ch' era maritatu nun avia figgi\n'Na vota si sunnau ca cci nascía 'n figgiu, ch' arrivannu ch' avia vint' anni, 'un Re 'n tiempu quaranta jorna l' avia a 'mmazzari ”\n(E cci muntùa lu nnomu di lu Re di Partuallu ch' avia scinnutu ddà, e ca era cu iddu)\nLu Riuzzu dissi 'ntra d' iddu: “ Iu avissi a 'mmazzari stu picciuottu, e pirchì? ” Stèttunu ddà tuttidui e avièunu passatu trentanovi juorna\nAll'urtimu juornu lu figgiu d' 'o mircanti si fici 'un bagnu e puoi si curcau e dissi a lu Riuzzu :\n“ Fammi lu piaciri di dàrimi 'na fedda di muluni\nVidi ca ccà supra unni sugnu curcatu iu, cci su' cutedda; nni piggi unu\n” Lu Riuzzu accussì fici, ma mentri ca piggiava lu cutieddu, siccomu era iàntu misu, si stinnìu, sciddicau, e ciantau lu cuteddu 'nt ô cori a chiddu ca era curcatu\nComu vitti accussì, si misi a ciànciri, ma vidiennu ca nun c'era rimediu, si nni iju\nCamina, camina, arrivau 'nta 'n palazzu; accianau e vitti a deci, tutti deci orvi di l'òcciu drittu e vistuti tutti 'i stessi\nIddu cci spijau pirchì erunu accussì, ma chiddi cci dissinu:\n“ Ti purtamu cu niàutri, però di tuttu chiddu ca vidi un nn' avi' a diri pirchì 'lu faciemu ”\nSi lu purtarru ddà supra e s'assittarru tutti a tuornu, si piggiaru 'na viria ognarunu e si mìsinu a dàrisi corpi; piggiarru 'na picca di vaggìli cini di cosa nìvira e si tincierru tutti; puoi, nni piggiarru àutri e si lavarru\nDduoppu di chistu, ciamarru ô Riuzzu e cci dissinu:\n“ Tu vôi sapiri pirchì semu accussì? S' 'lu vôi sapiri, ti cusiemu 'nta 'na peddi di crastu, ti damu 'n cutieddu e ti minti 'nt' ô vignanu ; veni 'n auciddazzu e ti càrrica e ti porta 'nta 'na muntagna; arrivannu ddà, scusi la peddi; lu riestu puoi lu vidi ddà, ma però ccà nun ti cci vuliemu, pirchì cciui di deci nun putiemu essiri ”\nLu Riuzzu si fici cùsiri 'nta la peddi, e si misi 'nt' ô vignanu\nDduoppu 'n momentu vinni 'n auciddazzu, s' 'lu carricau e s' 'lu purtau\nArrivannu 'nta 'na muntagna lu pusau\nComu lu pusau, lu Riuzzu 'sciu lu cutieddu, scusíu la peddi, e l' auceddi si nn' iju\nLu Riuzzu si misi a caminari e arrivau 'nta 'un ngran palazzu, ca cc' era 'un 'ngran purticatu; trasìu e vitti centu porti\nSi cci prisintarru cinquanta signurini, na cciù bedda di 'n' àutra ; cci ficinu tanta festa, cci dèsinu manciari tuttu chiddu ca vulía; e si mìsiru a ballari, a cantari, e tutti sti cosi\nDduoppu ca passaru cinquanta juorna ca era ddà, chiddi cci dissinu:\n“ Vi damu sti centu ciavi, ca sunu li ciavi d' 'e centu porti; niàutri ni nni iemu pi cientu juorna, ogni juornu 'rapiti 'na porta, però l'urtima non l'âti a 'rapiri ”\nAvanti ca si nni jerru, cci lu accumannarru di nun la 'rapiri e poi si nni jerru\nLu Riuzzu ô primu juornu 'rapíu la prima porta e truvau 'un bellu jardinu cu tutti li fiuri; ô secunnu juornu vitti 'na vasca cu tutti li pisci; ô terzu, tutti aucedda; ô quartu, 'na picca di muniti d'oru; ô chintu, 'na picca di diamanti e 'nta l'àutri tanti cosi magnifica mirè\nArrivannu ch'avièunu passatu novantanovi juorna, arristava l'urtima porta\nSiccomu cc' era 'na porta tutta foderata d'oru e diamanti, la vulía 'rapiri pi vìrriri chi cc' era\nArrivannu all'urtimu juornu nun la potti tèniri, e pi 'siri curiusu 'rapiu la porta e vitti 'n cavaddu magnificu\nCci aggravaccau e lu purtau 'n cianu\nLu cavaddu nun vulía caminari e iddu si misi a dàricci corpi ; lu cavaddu si misi a furriari tunnu tunnu e lu jittau 'n terra ; puoi cci dèsi 'n corpu cu la cuda e lu 'nnurvau di l'òcciu drittu\nTutt' a 'na vota si truvau davanti lu palazzu unn' erinu chiddi deci uorvi di l' òcciu drittu\nChiddi nun cci lu vòsinu, e cuomu vinni 'un bastimentu ca jia 'nt' ô regnu di sò patri, si nni iju."
  },
  {
    "text": "Na vota nc' era un re, chi era quasi orbu, e avìa tri fìgghi\nUn jornu nci dissi lu figghiu granni: - Papà, datimi la santa benidizioni, ca vogghiu iri mi vi piu l'acqua di l'occhi, pecchì suffru tantu mi vi vidu accussì disgrazziatu\nNci dissi lu patri: - Ca comu fazzu? Tu si lu figghiu chiù granni; e, se un jornu eu moru, a cu nci dassu la curuna? Arrispunnìu lu figghiu e dissi: - Nenti: mi nni vògghiu iri, e speru mi vi dugnu la vista\nComu si nni jiu, pigghiau pe la Spagna, e ddà nc'era n'autru re, chi avìa tri figghi fìmmani\nSapennu stu re di Spagna, ca veni ddu principi, nci nescìu a l'incuntru e nci dissi: - Comu cà, di chesti parti, figghiu di re? - Vaju mi nci trovu l'acqua di l'occhi pe me papà, ca perdìu la vista, e speru mi la trovu\nLu re lu mmitau a casa sua e nci dissi: - Dunca, per oggi stai cu mia, e domani parti\nCom'eranu a taula chi mangiavanu, lu principi s'annamurau di la figghia chiù granni, chi era veramenti na bellizza, e accussì si sperdìu di lu patri e non partìu chiù\nStezi a corti di lu re di Spagna du' anni, e so patri, vidennu ca stu figghiu non tornava chiù, si lamentava, timennu ncarchi disgrazia\nSi vota lu menzanu e nci dissi: - Papà, datimi la santa benidizioni, ca vaju mi trovu a me frati e vi porto pura l'acqua di l'occhi\nSe iddu rimasi ammazzatu, jea non su' ngratu e tornu subitu\nSo papà nci fici lu stessu lamentu, non mi lu faci partiri; ma iddu si mostrau ostinatu, nci cercau la benidizioni e partìu\nPigghiau puru iddu pe la Spagna, sperannu mi trova a so frati; nci nescìu ncuntra lu stessu re e nci fici li stessi cirimonii\nLu mmitau a pranzu e, quannu a la corti vitti a so frati, nci dissi: - O scileratu, lu to povaru patri, abbrama pe tia, e tu ti nni stai ccà, tra festi e cummìti? - Segui lu mmitu - nci arrispannìu lu frati, - ca poi parramu\nSeguìu lu mmitu e si nn'annamurau ppuru iddu di la soru menzana; e, tuttu nfiammatu d'amuri, si sperdìu di l'acqua e di so patri\nPassaru natri du anni, e li frati non venìanu\nS'avvicinau lu picciulu di so papà, e nci dissi: - Se li me' frati furu ngrati versu di vui, eu non sugnu ngratu: papà, datimi la santa benidizioni, ca vogghiu iri eu mi vi pigghi l'acqua So papà tentau mi lu scunsigghia; lu vitti risolutu e nci dezi, ciangennu, la benidizioni\nLu figghiu piau pe la Spagna e fici la solita strata; nci affruntau lu stessu re e lu mmitau\nQuannu, di lu re, vitti a li so frati, nci dissi: - O genti ngrata, lu patri suffri e si lamenta notti e jornu pe vui timennu ca vi perdistu, e vui stati cà, senza penzari a nenti? Nci dìssaru li frati: - Segui lu mmitu e poi discurrimu\n- No, ca jeu non vògghiu accettari, ed aiu atru da penzari, c'a li vostri divertimenti\nComu di fatti, si scusau cu lu re, e passau avanti\nComu camminava, arrivau nta na pianura e, a un certu puntu, vitti un cadàvaru espostu a l'acqua e a lu ventu\nNci domannau a la genti: - Comu mai stu cadàvaru è cussì abbannunatu? - Pecchì è privu di mezzi - nc'ìssaru - e, non potennu pagari, arrestau di fora\n- Se aiu a pagari tant'oru quantu pisa, eu lu pagu vulenteri, abbasta chi nci dati sepultura e lu cunservati beni\nPisàru a lu mortu, e lu principi pagau tant'oru, quant'era lu so pisu; e perciò nci ficiaru na bella cappella e lu mìsaru in locu sagru\nDoppu st'opara di carità, lu principi tirau avanti e arrivau nta un voscu\nNta na botta, vitti na lepri e dissi: - Oh, chi bella caccia capitai, oggi! Mai nni fici a lu munnu meu la stessa\nAccussì dicennu, scinnìu di cavallu, mi caccia a stu lepri; ma la lepri non si dassava ammazzari, e lu cacciaturi si dannava, ca volìa pe forza mi l'ammazza\nDoppu na cursa sfrenata, la lepri pigghiau tempu e nci dissi: - O Peppinu, e non mi canusci? - No: e cu si' tu? - Eu sugnu ddu cadàvari, chi tu sarvasti di l'acqua e di lu ventu\nSenza di tia, sarrìa ancora espostu a l'acqua e a lu ventu, e tu, senza di mia, non pòi fari nenti di chiddu chi t'hai proponutu\n- E allura seguimi! La lepri juntau suprlu cavallu e tutti li dui s'incaminaru pe un voscu, idda avanti e l'omu arretu\nCamina camina, a l'unnici di la sira arrivaru a un giardinu\n- Scinni, Peppinu! - nc'issi la lepri\n- Trasi nta stu giardinu e vidi ca nci su' tanti rosi\nNon ti fermari; ma vai ancora avanti, nsinu chi arrivi a na funtana\nVidi ca scìnninu du' canali: a manu sinistra è l'acqua chi annorba, e a manu destra è chidda di la vista\nTu pigghi sti du' buttiglini e ti li inchi: poi, chidda di sinistra, ti la menti a sinistra, e menti a la to destra, chidda di destra\nMa bada beni di non sbagghiari; ca, se non fai comu ti dicu jeu, perdi tuttu\nT'arriccumannu specialmenti, mi ti teni a menti li me' cunsìgghi e mi li segui appuntu appuntu\nA li dudici precisi, stu giardinu si apri e tu trasi; ma vi' ca nc'è sulu un quartu d'ura di tempu, appena bastìvuli mi ti pigghi l'acqua e mi t'a cunservi, comu ti dissi eu\nQuannu poi nesci e arrivi a li rosi, non mi ti menti mi l'aduri; ca chista ti piaci, chidda ti piaci puri, passa lu tempu e, se lu magu t'arriva, perdi l'acqua di l'occhi e perdi a to patri\nA li dudici appuntu, lu giardinu si japrìu e Peppinu trasìu\nArrivau a la funtana, si piau l'acqua e si la cunservau; ma, a lu ritornu, vidennu tutti ddi rosi, si misi mi l'adura\nAdura chista e adura chist'autra, stezi na bona menz'ura\nJia pe mi veni, e nci nesci lu magu nta la porta\n- O scileratu! - nci dissi; - nessunu ebbi tantu ardiri pe mi togli l'acqua di l'occhi, e n'atru pocu tu ti l'arrobbavi? Ora paghi la pena\nNci dissi iddu, tuttu spaventatu: - Pe carità, no m'ammazzati! Sugnu un pòvaru passaggeri, chi aiu lu patri orbu; e perciò vinni cà di vui\n- Se tu non vòi mi t'ammazzu, - nci arrispunnìu lu magu - hai a jiri, mi mi pigghi la Bella di setti veli\nNci dissi iddu: - Bonu, ca vaju\nLu magu, però, nci pigghiau l'acqua e poi lu mannau fora\nQuannu lu principi nescìu a l'apertu, nci dissi la lepri: - Ah, Peppinu, Peppinu! Non ti lu dissi eu? Ma tu non volisti pigghiari li me' paroli, e vidi chi cosa t'assuccedìu! Basta, ora seguimi\nSe tu pigghi li paroli mei, tu guadagni la Bella di setti veli, l'acqua di l'occhi e to patri; se no perdi tuttu\nSi mìsaru dinòu ncaminu e arrivaru a un palazzu\nAllura nci dissi la lepri: - Varda: nchiana ccà supra e cunta novantanovi gradini; a li centu, vi' ca trovi la Bella cummogghiata cu setti veli\nAppena ti vidi, vi' ca idda ti parra e ti dici: «O Peppinu, venisti mi mi pigghi?» Tu nci dici subitu: «Sì»\nComu nchiani, vi' ca idda si jetta mi t'abbasa; ma bada beni no mi t'avvicini, tu! Immeci, tu ti menti a calari a jiri arretu tutti li gradini, e vi' ca idda ti veni appressu a tia e ti dici suspirannu: « E mi si dici ca venisti finu a ccà, e non mi vói abbasari?»\nTu però resisti a la tentazioni e, fina chi nesci cà fora, non la basari: doppu si' libaru\n- Non dubitari nc'issi Peppinu, - ca sta vota fazzu comu tu dici\nNa sula vota si gabba la vecchia! Accussì dicennu, si misi mi nchiana la scala di lu palazzu e cuntau novantanovi gradini\nA li centu, trovau la Bella, chi parìa un suli\nAppena lu vitti, nci dissi: - O Peppinu, venisti pe mi pigghi? - Sì! - nci arrispunnìu iddu; ma, pe la paura di lu magu, accumenzau a scìnnari li gradini a jiri arretu, finu all'urtimu\n- E s'avi a diri - nci dicìa idda, seguènnulu e pregannu - e s'avi a diri ca si' venutu finu a cà, e non mi vòi abbasari? A sti lamenti, lu principi si scordau d'ogni avvertimentu e arrispunnìu, tuttu cunfusu: - Hai ragiuni: era un stùpitu no mi t'abbasu! - e la basau\nNescìu lu magu, tuttu arrraggiatu, e: - Scileratu! - nci dissi - finora nessunu appi l'ardiri mi s'arrobba la Bella, e tu mi la volivi levari? - Perdunàtimi pe carità, - nc'issi Peppinu, ca jeu su' un povaru passaggeri, e vinni cà custrettu cu minaccia di morti\n- Se tu vói mi ti perdunu, - arrispunnìu lu magu - m'hai a portari lu cavaddu chi parra, e allura eu ti dugnu la Bella\nCu stu promissa, Peppinu fu libaratu; ma, 'appena nescìu fora, la lepri nci dissi: - Ah Peppinu, pecchì non pigghiasti li paroli mei? - E non vi' ca mi pregau tantu mi l'abbasu! Eu non potti chiù arrisìstari e l'abbasai! - Potivi aspettari mi nesci ccà fora, e poi la potivi abbasari quantu volivi! Ed eri libaru e ti la potivi godiri pe tutta la vita\nBasta, accussì succedìu, e non c'è chiù chi fari! Accussì, parrannu parrannu, si mìsaru ncaminu e tantu caminaru, chi arrivaru finarmenti davanti a un palazzu\nDissi la lepri: - Ora traji ccà intra, e vidi ca nci su' tanti cavalli: ntlu menzu, trovarai lu cavaddu chi parra\nTi nn'accorgiarai subitu, ca iddu appena ti vidi, ti domanna: «Patruni, venisti ccà, mi mi pigghi?»\nTu nci arrispunni: «Sì», e vidi ca iddu avi na brìgghia vecchia e brutta\nSupra lu muru nci nn'è, però, na nova, tutta adornata di ciancianeddi d'orù, e lu cavaddu ti dici: «Patruni, e cu stu brigghia mi nesci? Hai un bellu cavaddu chi parra, e tu lu vói levari accussì a la città? Mèntimi, mentimi la brigghia nova, ca se no la genti ti murmurìa, e tu nci fai na brutta figura!»\nMa tu - aggiungìu la lepri - guardati beni mi nci la menti; ca poi, quannu iddu si vidi la brigghia bella, tantu abballa di lu preju, fin'a chi senti lu magu e scinni mi t'ammazza\n- No, ca sta vota fazzu propiu comu dici tu: non ci penzari! - dissi Peppinu, e trasiu\nTrovau nta la stadda tanti cavaddi, e nta lu menzu lu cavaddu chi parrava\nAppena lu vitti trasiri, cuminciau a fari: - Venisti forsi pe mi pigghi a mia? Lu principi nci dissi subitu sì\n- E allura, mentimi la brigghia nova! Un bellu cavaddu chi parra, ti lu voi levari a la città, cu sta brutta brigghia? E la genti chi dici? - Sì, sì, ca ti la mentu! Infatti, non sta beni mi ti nèsciu, cu stu brigghia vecchia\nPigghiau la brigghia nova e nci la misi; ma, appena lu cavallu si vitti la brigghia cu tutti ddi ciancianeddi d'oru, accumenzau m'abballa e tantu abballau di lu preju, chi lu magu lu ntisi e scinnìu\nQuannu vitti a lu giuvani, nci dissi: - Nuddu ancora avia avutu lu coraggiu mi si pigghia lu me cavaddu, e tu non penzasti ca lu patruni soi nc'era puru a stu munnu? Ora mi l'hai a pagari! Nci dissi iddu, cu li lagrimi a l'occhi: - Non lu fici pe mi v'offennu; ma pecchì m'hannu custrettu\nPerdunàtimi, ca non la fazzu chiù! - Perdunari eu? Comu mi canusci mali! Ebbeni, se tu vòi mi ti perdugnu, m'hai a portari l 'aceddu Bommirdi; e poi ti dugnu, magari, lu cavallu chi parra\n- Bonu, ca vaju e farò di tuttu pe servirvi\nQuannu nescìu ddà fora, nci dissi la lepri: - E non ti lu dissi jeu ca nci voli forza d'animu e sapiri arrisìstari a tutti li tentazioni? Ti l'avvertu pe l'urtima vota: se tu non pigghi li paroli mei, non pòi scampari a la morti\nChista è l'urtima prova: se tu ti sai cumportari e segui li me' cunsigghi, potrai ancora rimediari a tuttu e guadagnari li quattro cosi; ma, se tu vòi fari di to crapicciu, comu pe lu passatu, non t'aspettari atru ca la morti\nPeppinu si vrigognau, sta vota, mi nci arrispunni lu solitu «sì» e, tuttu ncolaratu cuntr'a se stessu, si misi ncaminu cu la lepri\nCamina camina, arrivaru a un bellu giardinu\n- Vidi - nci dissi la lepri, tutta premurusa - vidi ca, trasennu nta stu giardinu, arrivi a n'àrburu chiù granni di l'autri; tu nchiani supra st'àrburu, e trovi na càggia cu n'aceddu\nÈ l'aceddu Bommirdi\nAppena chi ti vidi, iddu si menti mi parra e ti dici: «Patruni, venisti pe mi pigghi?»\nTu nci arrispunni sì, e allura iddu ti prega mi lu menti nta la càggia nova ca è vrigogna mi dassi n'aceddu cussì bellu, nta na càggia brutta e vecchia\nNon mi t'affidi mi lu passi nta la càggia nova: ca guai è pe tia\nSe lu magu t'acchiappa, non si faci chiù cummoviri, e t'ammazza senza pietà\nTi pigghi, dunca, insemi cu l'aceddu anchi la càggia nova e ti la porti a li mani; poi, quannu si' arrivatu ccà fora, menti l'aceddu nta la càggia bella, e vidarai ca è cuntentu lu stessu\nM'hai ben capitu? - Sì! - nc'issi Peppinu - e stu vota vògghiu propiu fari comu mi cunsigghiasti tu\nArrividerci! E trasìu\nArrivau all'àrburu, vitti l'aceddu e nchianau ddà supra\nL'aceddu lu pregau tantu mi lu menti nta la càggia nova; ma iddu, castigatu di latri voti e tenennu beni a menti Ii cunsigghi di la lepri, nci arrispunnìu sempri: - No! Cammina cu mia, ca subitu chi simu fora, ti mentu\nAccussì dicennu si pigghiau l'aceddu di na manu, la càggia nova di l'autra, e nescìu fora di lu giardinu, sanu e sarbu\nLa lepri, chi l'aspettava cu un pocu di timuri, ca, doppu sta prova, non nc'era chiù speranza di sarvizza, subitu chi lu vitti cu l'aceddu a li mani, si prejau tutta e nci dissi: - Ah vi', ora sì ca facisti bonu! Se tu cuntinui a fari comu ti dicu eu, non sulu guadagnarai l'aceddu Bommirdi, ma puru lu cavaddu chi parra\n- Ah sì, ca fazzu accussì! - arrispunnìu lu principi\nCammiaru sulu la caggia a l'aceddu, e dinòu si mìsaru ncaminu, pe mi ritornanu di lu magu\nLu patruni du cavallu, appena lu vitti veniri, si prejau e di la cuntentizza non stava chiù nta so peddi\nPrima mi lu dassa, nci avia dittu a Peppinu la lepri, sempri pronta e providenti: - Ora chi vai di lu magu, vidi ca iddu ti scinni lu cavallu, chi ti promettìu; ma tu nci hai a diri accussì: «Magu, tu mi cercasti un favuri, e ora mi nn'hai a fari unu tu a mia\nSe mi duni lu permessu pe na ura, vorria mi passìu nta lu to giardinu, muntatu suprlu cavaddu chi parra e cu l'aceddu Bommirdi a manu, pe mi viu chi armonia faci»\nVi' ca iddu ti dici: «Sì, puru pe du' uri!»; e tu ti menti a passiari\nQuannu poi ti pari clu cavaddu avi un bonu trottu, allura sati li mura di lu giardinu e nesci ccà fora; doppu chi si' cà fora di li mura, iddu non ti poti fari nenti\nFinitu stu discursu, Peppinu si nni jiu di lu magu e lu magu nci dissi: - O Peppinu, venisti cu l'aceddu? - Sì! - arrispunnìu iddu - ti lu portai; ma ora ti domannu un fauri\nM'hai a dari lu permessu mi passìu pe n'ura nta lu to giardinu, cu l'aceddu a manu e a cavaddu, sulu pe vìdari chi armonia faci\nLu magu, chi era tuttu cuntentu, nci dezi lu permissu puru pe du' uri, e Peppinu si pigghiau lu cavaddu e cumenzau a passiari nta lu giardinu\nQuannu nci parsi ca avi bonu trottu, nci dezi na spirunata e satau li mura: e ora va e pìgghialu! Lu magu, tuttu arraggiatu, nci gridau: - Tradituri! Nessunu ebbi l'ardiri mi si pigghia lu me cavallu, tu cu li to finzioni mi lu toglisti! Iddu si votau e dissi: - Mori, magu scileratu! Mori arraggiatu! E lu magu, di la pena, si sbattìu la testa pe li mura e morìu\nQuannu fu ddà fora, nci dissi la lepri: - Bravu, bravu Peppinu! Cuntinua a fari comu ti dicu eu, e non ci penzari\nE caminu facennu, nci dezi atri boni suggerimenti pe l'autru magu\nChistu, vidènnulu tomari, fu tuttu cuntentu; Peppinu lu salutau e poi nci dissi: - Magu, tu l'atru jornu mi cercasti 'n favuri, e jeu ti nni fazzu dui, ca ti portu lu cavaddu chi parra e l'aceddu Bommirdi\nOra tu mi nn'hai a fari puru unu a mia\nM'hai di dari lu permessu mi passìu ntlu to giardinu, sulu pe n'ura, supra lu cavallu chi parra, cu l'aceddu Bommirdi a manu e la Bella di setti veli a cavaddu cu mia, pe mi vidu chi armonia faci\n Puru pe dui! Nci dissi lu magu\n A tia non ti pozzu negari nenti\nAccussì Peppinu si misi a passiari avanti e arretu, pe lu giardinu, e, quannu vitti ca lu cavallu avia acchistatu un bonu trottu, tiritùmpiti\ne satau fora di li mura\n- Ah scileratu! - Nci gridau lu magu, mi la facisti; ma speru non m'hai tempu mi ti li godi, tutti sti cosi, chi m'arrobbasti! Ma, vidennu ca l'atru era fora di li so mani, fu tanta l'arràggia e lu dispiaciri, chi non potti chiù arrìsistari a lu diluri e s'ammazzau\n- Bravu, bravu! - Nci dissi a Peppinu la lepri, quannu lu vitti fora d'ogni periculu\n- Se fai ancora accussì, guadagni certamenti anchi l'acqua di l'occhi, pe to patri\nE, caminannu caminannu, nci dezi tutti l'autri cunsigghi, chi eranu nicessari, pe otteniri l'antentu soi\nAccussì arrivaru a lu giardinu di li rosi, e la lepri non si dimenticau mi nci faci l'ùrtimi raccumannazioni\nPeppinu s'apprisentau a lu magu e nci dissi: - Magu, sti jorna arretu tu mi cercasti un fauri, e jeu, mi ti cuntentu, ti nni fazzu tri; ca ti portai non sulu la Bella di setti veli, chi tu desidaravi; ma, insemi cu idda, lu cavaddu chi parra e l'aceddu Bommirdi\nOra, tu m'avi' fari un piacireddu pure a mia, dannumi l'acqua di l'occhi pe mi la mentu nta la sacchetta, e lu permessu mi passìu pe na ura dintra lu to giardinu, muntatu supra lu cavaddu chi parra, cu la Bella di setti veli cu mia e l'aceddu Bommirdi a la manu\nVògghiu vidiri chi armonia facimu tutt'assemi\nLu magu, chi era sicure di li fatti soi e avìa fiducia di lu principi, ca era tornatu mantenennu la promissa, subitu arrispunnìu: - Pecchì no? Pure pe du uri! Peppinu si fici la solita passiata; poi satau e nci arrinescìu mi nesci fora, sanu e sarbu\nLu magu nci gridau: - Oh tradituri scileratu! Tu fùji; ma a mia nenti mi facisti, pecchì l'acqua di l'occhi arresta sempri a mia, e nni fazzu chiddu chi vògghiu\nE accussì, chiù furtunatu di l'autri maghi, si cunzulau di lu scornu patutu e restau mmita\nIntantu la lepri, vidennu tornari lu principi cu tutti li cosi preziusi, nci dissi: - Bravu, Peppinu! Ora potimu tornari versu casa: seguimi e camina\nAccussì arrivaru insemi a lu stessu postu, a unni era prima lu cadàvari\nPigghiaiu la lepri e nci dissi: - Tu mi facisti a mia tantu beni, e jeu t'arricumpensai comu potti, facènnuti chiddu chi tu sai\nSe non era pe mia, cu li suli to forzi, tu non potivi fari nenti\nOra è tempu mi nni separamu; ma, prima, ti vògghiu dari ancora un cunsìgghiu e t'arricumannu mi li teni caru: guàrdati di carni impiccata! E, cussì dicennu, sparìu\nPeppinu arrimanìu dispiaciutu di pèrdari un cumpagnu e n'amicu cussì preziusu; ma poi, fàttusi animu, cuntinuau lu so viaggiu, fina chi arrivau nta la Spagna\nPe tuttu lu regnu si dissi: «Arriva lu figghiu di re, e porta quattro cosi veramenti rari: la Bella di setti veli, l'aceddu Bommirdi, l'acqua di l'occhi e lu cavaddu chi parra!» e tutti currìanu pe mi lu vidinu, e arrestavanu maravigghiati\nComu arrivau a na città Peppinu vitti ca stàvanu pe mpiccari a dui, e nc'era na gran fudda dattornu\nS'avvicinau puru iddu e domannau: - Pe quali motivu l'impiccati a ssi dui? - Pecchì ficianu tanti debiti, e non hannu pe mi li paganu\n- Quantu su' sti debiti? - Milli liri l'unu\nLu pnincipi generusu pagau tuttu e fici scarsarari a ddi du' sventurati\nChisti iru pe mi l'arringràziannu, e allura iddu s'accorgìu ca eranu li so frati\n- Ah, cari fraticeddi mei! - e si jettau pe mi li basa\n- Tu nni servasti di la morti! - nci dìssaru li du' frati\n- E vui pecchì non facistu, como vi dissi eu? Ca, se vui non facivu di testa vostra, non vi succedeva di dda manera, mi mentiti a riscu l'onuri e la vita\nBasta; ora tuttu è finitu e su cuntentu ca, finarmenti, nn'arritrovamu insemi\n- E tu a unni isti? - nci dìssaru poi li frati\n- Jia mi nci sarbu la vista a lu papà, e accussì guadagnai quattru cosi, - e nci li nominau na per na\n- E l'acqua di l'occhi a unni l'hai, chi non la vidimo? - Nta la sacchetta - arrispunnìu Peppinu\n- E ora chi simu ccà, tutt'insemi, jamuninni a la nostra città\nSi mìsaru tutti ncaminu\nComu caminàvanu, nci dissi sutta vuci lu menzanu a lu granni: - E ora, comu arriparamu? Cu quali scornu entramu nta la citta! Iddu jiu mi sarba la vista a nostru patri, e nni sarbau la vita puru a nui: nui, mmeci, non avimu cunchiusu nenti, cu li nostri amuri e cu li nostri pranzi! Pe nui è un scornu! - Allura, sai chi facimu? - arrispunnìu lu granni\n- Quannu mi partìa di casa, mi vegnu ccàni, pe la strata vitti un puzzu\nSubitu chi arrivamu ddà, dicimunci ca non nni fidamu chiù mi caminamu a pedi, doppu un viaggiu tantu longu; accussì nni fermamu a lu puzzu, e facimu mi s'arriposa puru iddu, e mi dormi\nQuannu poi nni pari a nui, ch'è nt' o mègghiu du sonnu, l'arriscigghiamu cu na scusa qualunchi e, appena iddu si leva, nui lu pigghiamu e lu jettamu nta lu puzzu\nDoppu, jeu chi su' lu granni, mi pigghiu la Bella e l'aceddu, e tu chi si' lu menzanu, ti pigghi l'acqua e lu cavallu\nPoi nni prisentamu a lu papà, e nci dicimu ca sti cosi li guadagnamu un' dui, cu li nostri fatichi\nCaminaru caminaru e, arrivati a lu puzzu, ficiaru comu avianu cuncertatu\n- Frati, nui a pedi non potimu chiù caminari, e simu propiu stanchi! - E chi voliti mi vi fazzu? Lu cavaddu chi parra non si faci muntari di nuddu\ne poi, simu già dui cà supra, jeu e la Bella\n- Adunca, scinni! - Nci arrispunniru li du' frati, - ca nn'arriposamu un pocu e poi cuntinuamu lu caminu nostru, cu chiù lena\n- Ah sì! Chissu lu pozzu fari\nE scinnìu\nPuru iddu era stancu, pe lu gran caminari chi avia fattu; e, appena s'appojau a na petra, s'addormentau, iddu e la Bella\nLi frati vìttaru ca li cosi jìvanu megghiu di comu avianu cummenatu; cu na scusa lu riscigghiaru, a l'intrasatta; nci pigghiaru na sula buttigghia d'acqua di la sacchetta, e lu jettaru nta lu puzzu, prima ancora mi si poti accòrgiari di lu tradimentu\nA la riscigghiata, la Bella vitti ca Peppinu non c'èra chiù, e domannau notizii a li frati\n- Non nni sapimu nenti, nui; ca puru nui eramu addormentati\nForsi vinni ncarchi animali feroci, mentri iddu dormiva, - e si lu levau\nAnchi lu cavallu e l'aceddu domannàvanu notizii di lu loru patruni; ma la risposta era sempri la stessa: - Nui non sapimu nenti! Accussì lu granni si pigghiau la Bella e l'aceddu, e lu menzanu lu cavallu e l'acqua di l'occhi; ma, nta la fretta, avianu piatu di la sacchetta, chidda chi annorbava e non già chidda chi facìa vidiri\nQuannu poi si mìsaru ncaminu, lu cavallu non si facìa muntari, e lu pìcciulu, se vozi annari avanti, appi a caminari a pedi, comu prima, tirànnusi lu cavallu a manu\nArrivati di papà, nci dìssaru subitu li servitori: - Maestà, vèninu li vostri figghi, lu granni e lu menzanu, in cumpagnia di na donna\nLu pòvaru patri fu tuttu cuntentu; ed eccu ca veramenti li du figghi arrìvanu e, pe prima cosa, nci abbàsanu la manu\nPoi nci dìssaru: - Papà, simu cà davanti a vui, duppu tanti periculi: jeu portu cu mia la Bella di setti veli e l'aceddu Bommirdi; e me frati l'acqua di l'occhi e lu cavallu chi parra\n- E chi m'assèrbinu sti cosi, se jeu non aiu la vista e non li pozzu vìdari? Portatimi almenu l'acqua, mi mi nni mentu na ina; ca vi sentu, ma non vi vidu\nNci portaru l'acqua di l'occhi e si la misi; ma, se prima vidìa ncunu pocu, ora non vidìa affattu ed annorbau du tuttu; ca la buttigghia, pe sbagghiu, era chidda chi annorbava\nE allura stu povaru patri tuttu lu jornu si lamentava e dicìa, ciangennu: - Mi tocca moriri e non pozzu mancu vidiri a me figghiu Peppinu! Chi stràziu pe lu me cori! - Si votau a l'atri figghi e nci dissi: - E di Peppinu, nudda notizia mi portati? - Non sapimu propiu nenti; ca un' pigghiammu pe n'atra strata, e non lu vìttimu\nMentri stu povaru patri abbramava pe lu figghiu e diciva: «Moru e non vidu la pupilla di l'occhi mei!», la Bella si chiudìu nta na stanza e non volìa chiù mangiari; l'aceddu era tuttu malinconusu e lu cavaddu, pe lu dispiaciri, non si dassava muntari da nessunu e non parrava chiù cu nuddu: nsumma, stavanu tutti ncolarati e suffrìvanu pe la scumparsa di lu principinu\nFratantu si spargìu la vuci, di na città a l'autra, ca vìnnaru sti figghi di re e portaru sti belli cosi, e d'ogni parti veniva genti, principi, marchisi e conti, pe mi vìdinu sta Bella di setti veli, stu cavaddu chi parrava e st'aceddu Bommirdi, di cui tantu si discurriva\nMa, appena arrivati, nuddu potiva vidiri nenti, pecchì la Bella si nni stava chiusa e non voliva arricìvari a nessunu, l'aceddu nemmenu, e lu cavaddu minava caci, tantu chi era periculusu avvicinarsi\nDassamu a chisti e tornamu a Peppinu, chi era tantu disideratu\nQuannu lu povaru giuvani si vitti abbannunatu nfunnu a lu puzzu, dissi: - Aviva ben ragiuni la me cara lepri, avvertènnumi mi mi guardu di carni mpiccata! Doppu tantu beni chi nci fici a li me' frati, mi pagani di stu bella munetal Chi munnu ngratu! Mentri faciva sti riflessioni, eccu ca ti senti na vuci: - Peppinu! O Peppinu! - Chi vói? Cu mi chiama? - Arrispunnìu subitu\n- Non ti spaventari, ca sugnu la lepri! Vói dunca nesciri? - Certu, ca vorrìa nesciri; ma comu pozzu fari? La lepri nci allongau la cuda e ncissi: - Teniti di mia, ca jeu tiru e tu nchiani\nPeppinu si tinni di la cuda, e la lepri tirau, tirau e lu nchianau\nQuannu arrivau ddà supra, nci dissi: - Ti lu dissi eu! Ca, se tu facivi comu t'avia dittu jeu, non ti succediva sta grossa disgrazia\nOra chi si' sarbu, òpara e ngègnati\nE nci sparìu di l'occhi\nPeppinu, rimastu sulu, facìa: - Òpara e ngègnati! Chi veni a diri sta parola? Si misi ncaminu, penzannu, e nci accuntrau un massaru\nNci dissi: - Massaru, vo' fari un càmmiu? Tu mi duni li robbi toi, e jeu ti dugnu li mei\nLu massaru fu cuntentu, ca nci guadagnava, e si cangiaru li robbi\nPeppinu, vestutu di massaru e cu la buttìgghia di l'acqua bona nta la sacchetta, si nni jiu suttlu palazzu di so patri\nQuannu arrivau ddà sutta, fu na festa ginerali: la Bella era allegra, l'aceddu parrava, tuttu cuntentu, e lu cavaddu avìa la cuntentizza nta l'occhi\nLi du' frati eranu affacciati a lu barcuni, e lu massareddu nci dissi: - Signurini, mi voliti pe garzuneddu? - E chi sai fari? - Sàcciu strigghiari li cavaddi, fazzu mangiari li donni ncolarati, e su' puru bonu pe mi pàsciu l'aceddi\n- Si, sì! - Nci dissaru iddi, ma senza canùsciarlu - fai propiu pe nui; ca avimu un cavaddu, chi avi bisognu di curi\nAccussì lu ficiaru nchianari, e lu mìsaru a lu loru serviziu\nD'allura mpoi, lu cavaddu non si canuscìa chiù, di quantu era allegru e mangiava vulenteri, e cussì puru succedìu di la Bella, chi avia mutatu facci, e di l'aceddu chi parrava cuntinuamenti\nDoppu chinnici jorna di sta vita, nci dissi lu massaru a li frati: - M'assati mi nchianu supra, mi vidu a lu re? - Sì, nchiana! Nchianau e, quannu fu a la so prisenza, nci dissi: - Reali Maestà, avi chinnici jorna chi sugnu a garzuni cu li vostri figghi, e sulu ora potti nchianari, mi vidu comu stati\n- E com'aiu a stari, se mi manca lu mègghiu, la vista di l'occhi, e non vidu a nessunu? - Quanti figghi aviti? Arrispunnìu lu re, cu un suspiru: - Nd'avarrìa tri; ma unu, lu chiù pìcciulu, chi era la pupilla di l'occhi mei, si nni jiu mi mi trova l'acqua di l'occhi, e non tornau chiùni\nLi so frati vìnnaru; ma iddu non vinni\nE ora jeu mori, e a me figghiu Peppinu no lu vidu chiù! Sentennu accussì, chistu si cunzulau tuttu e nci dissi: - Maestà, aiu nta na buttigghiedda na ina d'acqua di l'occhi, chi faci veniri la vista: voliti mi v'a mentu? - Non m 'esti comu e chidda chi mi dezi me figghiu, chi mi fici annorbari du tuttu? - No, - nci dissi lu garzuni - ca chista è bona! Nci la misi supr'a l'occhi e nci vìnnaru du' occhi lucenti comu du stiddi\n- - Ah! - dissi lu re - la vista mia tornau, e me figghiu Peppinu non torna chiù; chiddu chi si partìu di ccà, cu tantu amuri, pe mi trova l'acqua di l'occhi! Ed ora chi aiu acchestatu la vista, non lu pozzu vidiri chiù! - Dunca - nci dissi lu giuvani - lu vorrissu ancora vidiri a vostru figghiu Peppinu? - Atru ca lu vorrìa vidiri! - Ah, caru papà, sugnu eu lu vostru Peppinu! - E allura, comu vai, figghiu meu, ca ti vidu vestutu di massaru? Pecchì stu finzioni? Peppinu nci cuntau lu fattu, comu iddu pigghiau tutti li cosi, e poi li so frati lu jettaru nta lu puzzu, doppu chi l'avia sarvati di la morti\n- Ah, chi frati scilerati! - dissi lu povaru patri; e cussì dicennu, nci piau un vestitu di re\nPeppinu si lu vestìu e, supra l'abitu reali, si misi li soliti robbi di massaru\nPoi lu patri chiamau a l'autri figghi e dissi: - Mi vinni addinòu la vista, pe meritu di lu garzuneddu, chi avìa l'acqua bona\nOggi fazzu un granni pranzu, pe festeggiari l'avvenimentu, e vògghiu mmitari principi e conti; e puru lu massareddu avi a mangiari a tàula cu nui\nNon avi a mancari a stu pranzu, nè la Bella, nè lu cavaddu, nè l'aceddu Bommirdi; in modu chi li mmitati ponnu vìdari li belli cosi, chi sapistu cunchistari cu lu vostru ngegnu\nSi fici lu pranzu e arrinescìu veramenti sulenni, pe numaru e qualità di li cummitati\nDoppu chi mangiaru, dissi lu massareddu: - Ora s'avi a chiùdari la porta e ognunu di nui avi a cuntari un fattu, pe dilettu di tutta stu nobili cumpagnia\nSi chiudìu la porta e dissi la Bella: - Se non vi dispiaci, accumenzu prima jeu\n- Sì, sì! - arrispunniru tutti li mmitati, ca volìanu pe mi la sèntinu, doppu chi avianu tantu ammiratu li so bellizzi\nE allura idda cuminciau a cuntari, comu era chiusa nta lu palazzu di lu magu e comu fu libarata da un bellu giuvani\nQuannu arrivau a stu puntu e dovìa diri lu nomu di lu so liberaturi, si votau versu lu massareddu e nci dissi: - A tia, Peppinu! ora cacciati ssi robbi di massaru e fai vidiri cu si' veramenti\nA sti paroli, iddu si spogghiau li robbi di massaru, e cumparìu vestutu di re\n- Figghiu meu predilettu! - Dissi lu patri, - tu sì ca penzasti a mia\nMa li to frati, chi doppu chi tu li sarvasti ti tradiru, sunnu du' scilerati e avrannu la morti\nIddu arrispunnìu: - No, patri, ca jeu li perdunu, e non vògghiu chi stu bella festa sia funestata cu la morti di li me' frati\nMi ficiaru mali assai, ma ripetu: jeu li perdunu! Doppu la festa, lu re l'esiliau di la città, pe non mi ponnu chiù fari atru mali; nci dezi la robba loru e li mannau a n'atra città\nPoi lu figghiu pìcciulu si spusau cu la Bella di setti veli, e si godìu puru l'aceddu Bommirdi e lu cavaddu chi parra\nAccussì, Iddi arrestarli filici e cuntenti, e un' arrestamu senza nenti"
  },
  {
    "text": "Na vota nc'èranu du' figghi di re, chi n'avìanu, no mamma e no patri\nSti du' frati si volìano beni di cori, e non c'era perìculu ca l'unu avissi mmìdia di l'autru, comu succedi spissu tra fratelli\nUn jornu, stannu tutti li dui a tàula, si mangiàvanu na ricotta\nComu lu granni jiva mi la tàgghia, sta ricotta, sbagghiau lu corpu e, cu lu cuteddu, si tagghiau lu jiditu\nLa ricotta arrestau macchiata di sangu\nDissi lu feritu :\nVarda, frati meu, chi faci bellu stu sangu russu supra la ricotta janca! Se ieu trovarrìa na mugghieri accussì janca e russa, mi la pigghiarrìa vulenteri\nFrati,\nnc'issi lu pìcciulu,\nse tu ti vòi maritari, è penzeri lu meu mi ti trovi na bella giuvana, comu tu la desìdari\nAnzi, ora stessu partu, mi ti la trovu\nSi licenziau di lu frati, scinnìu abbasciu nta la scudaria, e si sceglìu un bonu cavaddu\nLu frati nci dezi dinari, pe mi nci abbàstanu pe lu viaggiu, e partìu\nCamina camina, arrivau a un paisi e, passannu di li strati, si misi a guardari pe tutti li barcuni e tutti li frinesti, pe vidiri se trova na facci bella ; ma nessuna donna nci piaciva\nA 'n certu puntu, vitti na fudda d'aggenti e spiau, chi fannu ddà tanti persuni\nSi vinninu un bellu cavaddu\nnci dìssaru\nS'avvicinau, vitti lu cavaddu e nci piacìu\nSi l'accattau e dissi :\nQuann'autru chi nenti, se non trovu la facci bella, armenu nci levu stu bellu cavaddu a me frati ; accussì vidi ca penzai a iddu\nMa, non vulennu viaggiari cu du' cavaddi, nci dassau chiddu chi avìa cumpratu, a na putiga, e dissi a lu patruni :\nCuvernatimmillu, stu bellu cavaddu, ca a lu ritornu mi lu pigghiu ;\ne, cussì dicennu, nci dezi dinari, pe lu ncòmmodu\nPartìu pe n'autru paisi (facìmunci, comu di cà a Messina), e mancu a Messina li fìmmani non ci piacìru\nNta na chiazza, vitti na rota d'aggenti ; domannau chi è, e nci dìssaru :\nSi vinni na bella spata, chi è veramente na cosa galanti\nS'avvicinau puru iddu ; vitti la spata, nci piacìu e si l'accattau\nPenzau :\nSe non trovu la sposa, chi cummeni a me frati, nci portu armenu ncarchi atra cosa, pe mi vidi lu me bon'amuri\nMa, siccomu avìa la so spata a lu fiancu, chidda chi cumprau ci la dassau a un mercanti, dicennu :\nÒ me ritornu, mi la pigghiu ; ed eccu un pìcciulu rigalu pe lu vostru disturbu\nPassau a Palermu e, mancu ddà, trovau na bella donna, comu la volìa iddu\nA un largu, vitti genti chi guardava ; domannau chi 'nc'era, e unu nci dissi ca si vinnìanu n'àcula\nLa vitti, nci piacìu e si l'accattau\nFici la stessa penzata e dissi :\nArmenu mi cridi me frati, vidennu ca caminu tantu pe iddu!\nDassau l'aceddu a unu, nci dezi denari mi nci lu mantèninu beni, finu a lu so ritornu ; e partìu pe Napuli\nUn jornu, si trovava nta na campagna ed era sedutu, tuttu penzerusu\nDiciva:\nLi dinari li staju spicciannu ; facci bella no nni trovai e mi sentu tuttu cunfunnutu : com'aiu a fari?\nEccu ca ti vidi veniri na vecchia, che nci cerca na limosina\nE dàssami stari, bona vecchia! Non vidi ca su' disperatu ; chi t'aiu a dari?\nE bonu, figghiu beddu ; facìtimi na carità, ca, se vi pozzu aiutari, v'ajutu!\nPiau lu prìncipi e nci dezi dùdici grana\nAllura la vecchia nci spiau :\nChi aviti, figghiu di re?\nE chi aiu, chi aiu!\nVaju trovannu na facci bella, mi si la spusa me frati, e no la pozzu trovari!\nSentiti, se vui vuliti, la facci bella vi la trovu ieu, e v'assicuru ca na bellizza cumpagna, non si trova\nSe domani vi faciti trovari cà, a la stessa ura, ieu vi fazzu la parrata e ncarchi cosa vi sàcciu a diri\nMa vi' pe m'è bella veramenti!\nnci dissi lu principi ;\nca facci brutti si nni tròvanu da per tuttu, senza bisognu di fari tanti viaggi\nAvi aviri, pe m'è bella, comu la vogghiu eu, la facci janca comu la ricotta, e culurita comu lu sangu\nPe chissu, no vi nni ncarricati! basta domani vi trovati cà, a la stess'ura\nE cussì dicennu, la vecchia si nni jiu\nSapìa, sta vecchia, ca nta na campagna luntana, nc'era na draga ed aviva ncatinata na figghia di re, bella comu lu suli ; e ogni tantu jiva ddà, mi nci cerca la limòsina\nSi misi, dunca, ncaminu, e arrivau di la draga\nPotti parrari nsegretu, cu sta figghiola, e nci dissi :\nNc'è un figghiu di re, chi vai trovannu na facci bella, e ancora no la potti trovari\nIeu, sapenno ca vui siti bella comu lu suli, nci dissi ca parru cu vui e vi lu dicu\nOra, se vui vi nni voliti fujri, ieu fazzu veniri a iddu, mi vi vidi, e, quannu vui vuliti, iddu avi un bellu cavaddu e vi nni potiti scappari insemi\nNci arripunnìu la bella :\nNo, vecchia, no ; ca ora vèninu me patri e me mamma, chi tu sai ca su' lu dragu cu la draga, e se non ti nni vai prestu prestu, ti màngianu puru a tia\nAppena arrìvanu, eu nci spiu quannu si nci tòrnanu a jiri, e quantu jorna stannu di fora ; tu passa di cà, e accussì ieu ti lu sàcciu a diri\nMa ora, ammùcciati a ncarchi parti, ca mi pari ca iddi su' pe veniri, e se ti vidinu parrari cu mia, guai è pe tia !\nSt'amara vecchia, tutta spaventata, s'ammucciau, currennu pe dda campagna, e fici appena a tempu mi si sarba\nVèninu li draghi, maritu e mugghieri, e nchiànanu li scali\nSta figghiola, doppu lu discursu di la vecchia, si nni stava tutta mpenzerata ; e la draga, chi la canuscìa, vidènnula accussì malinconica, nci domannau : - Chi hai? - Nenti, mamma ; voliti mangiari? - Sì, sì! - dissi la draga, - ca aiu fami\n- Lu dragu e la draga mangiaru ; erano stanchi e, senza domannari autru, si curcaru\nIntantu la vecchia, approfittannu di lu scuru, si la svignau, e appressu jornu, all'ura stabilita, si fici a vidiri di lu figghiu du re, a lu sòlitu postu\nNci dissi: - L'avìa trovatu sula ; ma era l'ura chi venìa so mamma e so patri, e mi dissi ca nci spia, quannu si nni vannu, e quantu tempu stannu luntani\nQuannu tornu, mi sapi dari notizii chiù precisi\n- Ma è bella? - domannau lu principi\n- Sì, è propiu bella, comu lu suli; è comu la voliti vui! - E quannu m'assicuri ch'è bella - nci dissi, - ieu mi partu e vògghiu veniri cu tia! Accussì, eu la vidu, se faci pe mia, e cummenamu\n- Dda stessa matina, li draghi si levaru e nci dìssaru a la figghia : - Figghia, vi' ca un' partimu e stavimu fora setti jorna\nT'arricumannamu la casa\n- Si nni jiru, e sta figghiola stavìa affacciata a la frinesta, sperannu mi poti vidiri a la vecchia\nEd eccu ca, quannu menu si l'aspettava, insemi cu idda vidi veniri un bellu giuvani, chi era appuntu lu figghiu du re\nSi stezi affacciata, mi li vidi arrivari ; e chiddi, vidènnula a la frinesta, capisciru ca era sula e trasiru subitu nta la casa\nQuannu lu giuvani vitti da vicinu dda bella facci : - Ah! - dissi, - chista sì ch'è degna di spusari a me frati! Janca comu la ricotta e culurita comu lu sangu! - La nfurmau ca so frati era un bellu giuvani, riccu e putenti, e poi nci dissi:\nÈ chista l'ura chi nni potimu iri?\ndissi idda,\nca me patri e me mamma mi dìssaru, partennu, ca stannu di fora setti jorna, e mmeci, quannu dinnu setti, stannu luntani sulu pe tri jorna : ieu lu sacciu, ca succedi sempri accussì\nPerciò, non avimu tempu mi priparamu tuttu lu necessàriu, ca nn'arrìvanu\nE allura, quannu?\narrispunnìu lu figghiu du re, chi non vidìa l'ura mi si la leva\nDissi la bella :\nLu quannu ti lu mannu a diri cu la nostra vecchia ; bisogna mi stannu luntani armenu chinnici jorna : altrimenti su' guai e facimu na brutta spedizioni\nIntantu, tu pripara un bastimentu, e cussì nni potimu iri pe mari\nLu figghiu di re, a sta risposta, nci dissi :\nArrividerci, quannu tornu ;\ne si misi a priparari lu bastimentu, facennu novamenti lu stessu viaggiu, chi l'avìa già fattu a lu veniri\nSi piau l'àcula, la spata, lu cavallu, e tutti sti cosi li portau ntlu bastimentu ; poi, quannu tuttu fu all'ordini, varau\nArrivau a Napoli, giust'appuntu quannu la vecchia arricivìu l'ammasciata di la giuvana, ca li draghi ammancàvanu pe chinnici jorna\nLa vecchia chiamau lu figghiu du re, bastimentu prontu, e li du' giuvani ficìaru vila\nLu mari era carmu, lu viàggiu bellu ; ma, disgraziatamenti, non c'era ventu e lu bastimentu non facìa troppu caminu\nIntantu li draghi fìciaru ritornu a la loru casa e non vìttaru a la figghia\nUh!\ndissi a lu maritu la draga :\nsi nni fujìu! Prestu, jamu, arrivàmuli!\nSubitu si trasformaru, idda di palumma e iddu di palummu, e volannu volannu, li arrivaru\nSi posaru supra l'antinna du bastimentu e :\nCurrucutucù\nfacia idda,\ncurrucutucù, currucutucù!\ncomu si volissi ciangiri\nChi hai, chi hai, mugghieri mia?\nnc'issi lu maritu\nUh, pe mia! lu figghiu di re s'arrobbau la me figghiola\nQuanno scinni du bastimentu e tocca acqua, mi veni la Sirena di lu mari e mi si la pigghia! Cu senti e parrerà statua di marmu addiventerà\nStavìa n'atru pocu ; guardava sutta nto bastimentu e accumenzava a fari lu stessu:\nCurrucutucù, currucutucù!\nChi hai, mugghieri mia, chi ti lamenti accussì? \u000e\nLu principi s'arrobbau la me figghiola\nQuannu so maritu si pìgghia lu cavaddu, mi cadi e mi si ruppi n'anca! Cu senti e parrerà statua di marmu addiventerà\nChiddi dui, di sutta, sentìvanu e stàvanu zitti, senza fiatari, pe paura no m'addivèntanu di marmoru pe la jestima di la draga\nE chista, doppu un pocu, arricuminciava :\nCurrucutucù!\nChi hai, chi hai, mugghieri mia?\nDdu latruni di lu principi s'arrobbau la me figghiola\nQuannu so maritu si pia la spata, mi si la mpila da pe iddu stessu nta lu fiancu, mi lu trapassa di na vanna a n'autra\nCu senti e parrerà statua di marmu addiventerà\nStavìa n'atru pezzu e facìa n'atra vota, cu na vuci chiù piatusa :\nCurrucutucù, currucutucù, currucutucù!\nPecchì ti lamenti, chi hai, chi hai, mugghieri mia?\nOh sventurata! m'arrobbaru la me figghiola!\nQuannu so maritu vai mi pigghia l'àcula, mi nci caccia l'occhi senza pietà! Cu senti e parrerà statua di marmu addiventerà\nIntantu lu bastimentu avìa arrivatu a lu portu\nLu principi no fici scìnnari a so cugnata, pe timuri di la jestima, e penzau mi nci scrivi na lìttara a so frati, dicennu ca la mugghieri nci la trovau, janca comu la ricotta e culurita comu lu so sangu ; ma, pe sbarcari, nci volìa un ponti, di lu bastimentu nsin'a la riva, in modu mi ponnu scìnnari senza toccari acqua\nLu frati, tuttu prejatu, fici fari subitu stu ponti e, quannu fu finitu, nci lu mannau chiù prestu ca potti\nAccussì li du' cugnati pòttaru passari e scinniri a la riva, senza toccari l'acqua ; e insemi cu iddi, passaru puru lu cavallu, l'àcula e la spata\nArrivati chi furu di lu frati, chistu, di la cuntintizza, vidennu la spusa tantu bella, assai chiù bella chi si l'ammaginava, fu quasi pe moriri di la gioia:\nAh, frati meu! chi bella spusa chi mi portasti! Prestu prestu, priparàmunni pe lu spusarìzziu : mi pari cent'anni ogni momentu chi passa inutilmenti!\nMa, pe fari li preparativi di lu matrimoni, nci volìvanu n'atri du' jorna, e lu spusu non sapìa comu fari, pe mi passa stu tempu senza annoiarsi\nGirannu di cà e di ddà, vitti lu cavallu e dissi :\nOh, chi bellu cavallu, chi portau me frati! Domani lu vògghiu cavarcari e mi vògghiu fari na passiggiata pe tutta la città\nLu ntisi so frati, chi stava ben attentu, e senza diri nenti a nuddu, si levau nta la notti e, cu 'n corpu di pistola, ammazzau lu cavaddu\nLa matina, lu zitu si leva, cu lu penzeru mi si faci na bella passiata a cavaddu ; va nta la scudaria e ti vidi lu cavallu mortu\nE cu l'ammazzau, stu cavallu? Autru non potti siri ca me frati : mi fici, dunca, stu bellu cumprimentu! Va bonu, va bonu:\ne non parrau chiù\nDoppu ncarchi ura, dissi :\nOra vogghiu nesciri, armatu di spata!\nLu frati ntisi, vitti subitu lu periculu e fici la spata a du' pezza\nVai lu spusu mi si la pìgghia, e mi la vidi rutta\nPenzau, ca sulu so frati la potiva spezzari, ma non parrau\nDoppu un pocu, dissi :\nE ieu vògghiu iri domani, supra a l'àcula, pe vidiri chi mpressioni mi faci, a viaggiari pe l'aria\nLu frati, chi stava sempri attentu e nci currìa appressu appressu, sentenno sti paroli, aspettau mi veni la notti e la sparau\nLa matina, lu zitu, vidennu l'àcula morta, s'innispettìu cuntra a so frati, ca nci parìa ca nci lu faci apposta, e lu vulìa mèntari mpregiuni : ma la so zita, tantu lu pregau, chi lu dassau lìbaru\nS'approssimava l'ura chi s'avìanu a maritari, e lu frati schettu, armatu di sciàbula, s'ammucciau sutt'ò lettu di li spusi\nChisti si maritaru e, doppu lu festinu e lu pranzu, si chiudiru nta la loru stanza\nSi curcaru\nEccu, c'a menzanotti si apri la porta e trasi un nimali cu setti testi, mi si li mangia\nLu giuvani nascostu sutt'ò lettu, chi si tenìa prontu, cu la sò sciàbula nci tagghiàu, a na a na tutti li setti testi e l'ammazzau\nA lu rumuri di stu cummattimentu, s'arriscìgghia lu maritatu e si menti a gridari\nAllura lu frati, chi avìa ammazzatu ddu bruttu serpenti, pe no lu fari vidiri, amuri non mi si spavèntanu, lu strascinau nta la cucina\nLu maritatu, chi non sapìa chi penzari di tuttu sti rumuri, vidennu lu frati pìcciulu cu la sciabula a li mani, nci dissi:\nChi vai facennu tu, cu sta sciàbula?\nVenisti forsi nta la notti, mi m'ammazzi? Vai a la cullettìna, ca t'ammeritasti la morti! Fusti tu, chi ammazzasti lu cavaddu ; tu chi spezzasti la spata ; tu chi ammazzasti l'àcula, doppu chi mi l'avivi dati spuntaniamenti\ned ora mi volivi ammazzari puru a mia? Frati snaturatu!\nLu pòvaru frati non si potti difènnari e si nni nescìu, tuttu cunfusu\nLa matina appressu, vinni l'ordini du re, mi s'arma la cullettìna pe so frati, pecchì nta la notti avìa tentatu mi l'ammazza\nNta la chiazza c'era na gran fudda di genti curiusa, chi aspettava mi vìdinu a chistu, comu l'ammazzànu\nE lu povaru giuvani vinni, accumpagnatu di tanti guardii armati, comu se fussi un galiotu\nA stu spettaculu, vozi assìstari anchi lu re\nQuannu lu disgraziatu fu supra la cullettìna, si votau di lu re e dissi :\nNa grazia, Maestà : prima mi vaju a la morti, vi vògghiu diri du' paroli\nParra, parra!\nnc'issi lu re ;\nsentimu chi vòi diri\nE l'autru accumenzau :\nQuannu iva cercannu a to mugghieri, ieu la trovai chi la draga la tenìa ncatinata, e fici in modu chi nci la pigghiai :\ne cussì, di cosa a cosa, nci cuntau tuttu lu fattu, senza dimenticari li jestimi di la draga\nPerò, mentri iddu parrava, li so carni a pezzu a pezzu si facìanu di màrmuru\nArrivatu a un certu puntu, non potti chiù cuntinuari e, quannu oramai era addiventatu tuttu di màrmuru, so frati lu fici scìnnari di la cullettìna e portari a casa\nCiangennu e pentutu, lu misi dintra a un stipu e, ogni jornu, nci addumava li cannili e l'adurava, comu un santu\nAccussì passau n'annu : la rigina niscìu gràvita e fici a un partu du' figghioleddi màsculi\nDoppu na para di jorna, lu re si nni vozi iri a cavallu, pe na campagna\nSbagghiau la strata e finìu nta un voscu\nNci stavìa scurannu, quannu senti fari supr'a l'arburi :\nCurrucutucù, currucutucù, currucutucù!\nNon sai, maritu meu, ca parturìu la nostra figghiola? Ora non ci vorrìa nenti, chiddu di màrmuru m'addiventarrìa omu, com'era prima\nBastarrìa m'ammàzzanu li du' figghioli, e cu ddu sangu mi ùnginu la statua ; e allura iddu veni in vita\nSe poi nci sarrìa un cacciaturi, mi nn'ammazza a tia ed a mia, e mi nni pia li nostri ficateddi, mi li ùgghiunu nta l'ògghiu, e poi mi ùnginu li du' figghioleddi, puru chisti tornarrìanu di morti in vita\nLu re, ch'era sutt'a n'arburu, sentennu parrari, guardava mi vidi chi cosa sunnu ; accussì, guardannu guardannu, ti vidi li du' palummi\nAvìa lu dubotti e nci sparau, prima a lu màsculu e poi a la fìmmana\nCàttaru nterra, tutt'i dui, e penzannu a li paroli chi avìa sentutu, li spaccau a menzu, piau li ficateddi, e si li misi nti na fògghia\nLa stessa notti, partìu pe la casa ; passau di un paisi e vitti ca facìvanu na granni fera\nDomannau chi festa era, e tirau dirittu\nArrivatu chi fu a la casa, nci dissi a so mugghieri :\nSai, mugghieri mia, chi nc'è dinòu? Passai di un paisi, cà vicinu (facimuci Siminara), e vitti ca facìanu na bella fera : se vòi mi ti la godi, vattinni cu la cammarera\nAccussì, fai quattru passi e ti movi un pocu\nE li figghioli?\ndissi idda,\na cu nc'i dassu?\nA li figghioli non ci penzari, ca restu ieu cu iddi ;\nnci arrispunnìu lu maritu\nLa mugghieri non voliva mi s'alluntana di li so criatureddi ; ma lu maritu tantu la persuadìu, chi a la fini si nni jiu, ncumpagnia di la cammarera\nAllura lu re pìgghia li du' figghioli nta la naca e si chiudìu dintra la cammara di la statua\nCu la manu tremanti, nci tagghiau lu coddu a li du' picciriddi e, cu ddu sangu, accumenzau a vungiri a so frati\nA manu a manu chi vungiva, la statua s'animava e a pocu a pocu veniva a lu soi\nQuanno japrìu l'occhi e si vitti davanti a so frati, non s'arricordava chiù di nenti e dissi\nQuant'avi chi dormu?\nSi sentìa ancora debuli e s'assettau a na seggia\nIntantu lu re vugghìu prestu prestu li ficateddi, nta l'ogghiu ; poi ungìu li so figghioli, e a pocu a pocu ritornaru com'eranu, chiù sani di prima\nLi misi addinòu nta la naca, a unn'èranu, e aspettau la venuta di so mugghieri\nChista, frattantu, era arrivata a la fera, e comu so maritu faciva sti cosi, si sentiva comu quannu chi la sciogghìvanu ; si vitti e si godìu la fera, chiù cuntenta di prima, e poi cu la cammarera si nni tornau a la casa\nLu primu, chi nci accuntrau, fu lu cugnatu:\nComu! tornasti sanu?\ne, senz'aspettari risposta, si jettau e l'abbrazzau\nIntantu vinni so maritu, chi nci cuntau tuttu lu fattu e fu filici di racchestari un frati accussì caru, chi s'avìa sagrificatu pe iddu\nA menziornu, poi, fìciaru un bellu pranzu, sulu tra iddi, ca non volìvanu persuni estranii e si mìsaru a tàula, filici e cuntenti\nPe iddi la campana, ddu jornu, sonava a festa, e adessu stavi sonannu pe nui, mi finimu la fàula e mi jamu a mangiari chiddu chi trovamu."
  },
  {
    "text": "Si cunta e si boncunta ca nta un castiddhuni, picca arrassu dû pajisi, â nisciuta dû voscu, cci stava un vecchiu Dragu. Iddhu stava picca â casa: nfatti, ogni matina s'arrisbigghiava assai viatu, quasava i stivali nfatati e partìa pû munnu a arrubbari e a fari danni a tutti chiddhi ca ncuntrava, appoi â sira turnava càrricu di rigala e di ricchizzi pâ Mamma Draga e a figghia Marianna.\nNa mala jurnata a Mamma Draga murìu lassannu a figghia appena carusa. Lu vecchiu Dragu scattijau: fici murari tutti i porti e i finestri dû so casteddhu, tranni finistreddha cchiù auta dâ turri, e fici sdirrupari a scala di trasuta accussì ca nuddhu putiva tràsiri o nèsciri dî lucali unni stava câ figghia.\nPi quarchi misi nuddhu lu vitti cchiù pedi pedi, pâ filicità dû vicinatu, ma doppu quarchi tempu turnau ê vecchi addhicchi. Traseva e nisceva dâ finistreddha dâ turri e scinneva e acchianava, macari grazzi ê so stivali nfatati, aggranfànnusi ê jimmi dû muru.\nNta stu mentri, Marianna criscìa, studiava ncapu ê vecchi libbri dû casteddhu, raccamava e facìa i sirbizza. Quannu si sintiva troppu sula cantava o parrava cu l'aciddhuzzu, o a jatta, o chî vari mòbbili e arnisi dû casteddhu. Nfatti, nnô casteddhu dû vecchiu Dragu tutti cosi avìvanu n'arma, e ogni uggettu putiva parrari e pinzari, e a Marianna, ca era beddha e gintili, ci vulèvanu tutti beni. \nDi quannu avìa nasciutu, mai s'aviva tagghiatu i capiddhi. Pi sta scaciuni cci l'avìa longhi longhi e i purtava ricoti nta du' trizzi ca appuntava supra ô cozzu.\nUn jornu, so patri ci dumannau di sciugghìrisi i trizzi e pruvari a calalli jusu dâ finistreddha e, vistu ca ragghiuncìanu pirfettu lu solu, addicidìu di usalli pi scìnniri e acchianari â drittusa.\nDi ddhu jornu 'n poi, â scurata, arricugghiènnusi doppu i so scurrarìi, lu vecchiu Dragu si mittiva ê pedi dâ turri e vucijava: «Marianna, Marianna! Càlami i trizzi quantu acchianu!», e sùbbitu spuntava dâ finistreddha a facci surridenti dâ carusa ca lassava pinnulijari i trizzi pi fari abbrancicari a so patri.\nLu tempu passava e Marianna addivintava sempri cchiù beddha e cchiù granni e lu patri sempri cchiù vecchiu e cchiù tintu.\nNtantu, ntô rijami vicinu, macari lu Riuzzu avìa criusciutu, e amava jiri a caccia ntô voscu cu l'amici e chî criati.\nUn jornu, assicutannu un lebbru, passau i finaiti dû voscu e s'attruvau sutta â finestra di Marianna ca stava cantannu. Attrattu dâ vuci, jisau l'occhi e arristau alluccutu dâ biddhizza dâ carusa. Si firmau, lassannu fùjiri l'armalu ca stava assicutannu, e a salutau addinucchiànnusi. Aicciotta arrispunnìu cu un surrisu lustrusu. Di tannu, na granni amicizzia nascìu ntra i du' carusi. Lu Riuzzu a jìu a truvau assai spissu quannu lu vecchiu Dragu nun cc'era e, a leggiu a leggiu, l'amicizzia addivintau amuri.\nMarianna cuntava a so filicità a l'aciddhuzzu ca ci arrispunneiva ciuciulijannu fistusu, â cucina, ê mòbbili, â jattuna russa, e ogni matina, doppu nisciutu lu vecchiu Dragu, tutta a casa aspittava l'arrivu dû Riuzzu.\nChistu nzinu a quannu, un jornu, lu Riuzzu dumannau â carusa di maritallu: \n«Sugnu prontu a parràrinni cu to patri», dissi, «e appoi lu Re, me patri, veni di pirsuna a fari a dumanna ufficiali di matrimoniu».\n«Macari iu ti amu, ma me patri è troppu piriculusu, capaci ca ammazza a tia e puru lu Re, e vi mancia 'n tri vuccuna »\n«Pinzàmucci bonu tanticchieddha, capaci ca arriniscemu a truvari na suluzzioni», dissi lu Riuzzu, e ci vinni na pinzata.\nE accussì, quarchi jornu appressu, lu Riuzzu si fici attruvari sutta â finestra di Marianna cu na scala longa pi fari nèsciri â picciotta e fùjiri nzèmmula. Marianna, mmeci, avìa abbirsatu 'n sicritu lu so bagagghiu e avìa salutatu unu a unu l'armali e l'uggetti ca l'amàvanu e l'avìanu vistu crìsciri. S'avìa scurdatu sulu a scupa ca stava ammucciata arreri â porta dâ cucina, chiddha s'avìa affinnutu e nun avìa fattu nenti pi fàrisi vìdiri.\nDuranti i saluti, a cascitta di l'arnisi avìa arrigalatu a Marianna na scàtula di puntini, na salera e un portasapuni pû so sapunettu ciaurusu e iddha avìa sarbatu gilusa sti rigala dintra a so burziceddha.\nÊ deci 'n puntu, lu Riuzzu appujau a scala sutta â finestra, acchianau, e ajutau Marianna a scìnniri, a menzu ê battuti di manu dî so amici. Appoi a fici acchianari supra ô so cavaddhu jancu e parteru ammeri â libbirtà, l'amuri e a filicità.\nGaloppa, galoppa e i du' giùvini agghicaru fora dû voscu, nnâ furìa dû pajisi vicinu. Salutaru surridennu ôn viddhanu ca travagghiava nta l'ortu, a na vicchiareddha ca facìa a quasetta davanzi â porta dâ so casa e ô campanaru ca ci arrispunnìu campanijannu a festa. Ora èranu ntâ strata ca purtava ô rijami vicinu e sprisciaru lu galoppu, spirannu ca lu vecchiu Dragu nun i ragghiuncissi prima ca èranu ' sicuru dintra â cità dû Riuzzu.\nLu vecchiu Dragu, nta stu mentri, avìa finutu a so jurnata di malazzioni e arrubbatini, si nn'aveva turnatu â casa e s'avìa firmatu sutta â finestra dâ turri. \n«Marianna, Marianna, càlami i trizzi quant'acchianu!» schigghiau lu vecchiu Dragu, ma nuddhu arrispunnìu. Pruvau n'autra vota, ma ammàtula.\nLu vecchiu Dragu accuminciau a annirbàrisi: \n«Marianna nun rispunni tradimentu cc'è !»\nAllura addicidìu d'abbrancicàrisi â vecchia manera, trasìu dâ finistreddha e accuminzau a talìarisi ntunnu e a chiamari â figghia jittannu vuci. Autru ca Marianna, lu silenziu cci avìa vinutu a stari ddhocu!\nLu vecchiu Dragu allura ci spiau a l'aciddhuzzu: «Unn'è Marianna?», ma l'armaluzzu ci rispunnìu ciuciulijannu «cipì cipì, cipì ciò» e vulau via. Ci spiau â gatta e iddha arrispunnìu «miau miau» e si nni jìu ntâ cucina a rantulijari. Macari i mòbbili e l'autri uggetti dâ casa stèttiru muti. \nA certu puntu ntisi na vuciddha grevia: era a scupa ca, affisa, si vuleva vinnicari: «Lu sacciu ju! Marianna si nni jìu cû Riuzzu, e mancu mi vinni a salutari ddha disgrazziata!»\n Ràpiti celu! Lu vecchiu Dragu attaccau a jittari schigghi dâ raggia: \n«Ah se? Si nni jìu cu ddhu scimunitu dû Riuzzu? Ora ci lu fazzu vìdiri jeu. Mî manciu tutti dui, palora di vecchiu Dragu!\nTurnau a nnussari i stivali nfatati ca s'avìa livatu antura e si nni jìu agghiri â finestra p'accuminciari l'assicutamentu. Picca luntanu, ammucciata ntra l'àrbuli dû voscu, vitti a scala ca ci avìa giuvatu ê carusi pi fùjiri e s'abbilijau ancora cchiù assai.\nAttravirsau lu voscu e finìu davanzi a l'ortu unni lu viddhanu stava ancora travagghiannu: «A vassìa» ci abbannijau matèlicu, «pi casu à' vistu na beddha cucchia supra ôn cavaddhu jancu?»\nLu viddhanu, ca canusciva bonu lu vecchiu Dragu, fici lu cunigghiu atturratu e ci arrispunnìu lastimannu: \n«Chiantu càvuli e scippu cipuddhi, chiantu càvuli e scippu cipuddhi...» facennu arraggiari cchiù assai lu vecchiu Dragu. Arrivau davanzi â casa unni a vicchiareddha facìa a quasetta e circau di pàriri gintili.\n«Sabbinidica, zizzì. Pi casu vitti passari un cavaddhu cu na beddha cucchia di carusi ncapu?»\n«Chistu voli jiri a fari dannu» pinzau a vicchiareddha. Adunca ci fici na facci ntrunata e accuminciau a ricitari na filastròccula: \n«Si cunta e s'arricunta ca cc'era na vota na vicchiareddha ca facìa a quasetta, ci scappau un puntu e dumani tû cuntu » \nLu vecchiu Dragu s'alluntanau rungulijannu: «cci mancava sulu a vecchia ntrunata!» Accussì agghicau ncostu â Chiesa unni lu sagristanu aviva acchianatu supra ô campanaru pi sunari i vèspiri. «Di ddhà supra si vìdinu tutti cosi, ora ci spiu a iddhu» pinzau, e abbannijau: \n«A tia, lu vìdisti passari un cavaddhu cu na beddha cucchia ncapu?»\nLu sagristanu, ca nun lu vulìa ajutari, si misi a sunari i campani dicennu: \n«Din don dan, a missa sona, din don dan, a missa sona».\n«Ma chi missa e missa» schigghiau lu vecchiu Dragu, «Jeu mai cci aiu jutu â missa!», e sicutau a muzzu l'assicutamentu.\nTutti i voti ca videva di luntanu na nivuleddha di pruvulazzu spirava ca èranu i du' fujutizzi, ma arristava sempri cu l'occhi chini e i manu vacanti: na vota era un viddhanu ca turnava dû travagghiu cû so sceccu, na vota un picuraru ca ripurtava i pècuri ô zàccaru \nFinarmenti, picca prima di ragghiùnciri lu ponti ca purtava â cità dû Riuzzu, lu vecchiu Dragu vitti di luntanu lu cavaddhu jancu e apprisciau lu passu vucijannu: «Cca sugnu, guai!»\n Macari i carusi lu vìttiru, lu Riuzzu allura niscìu a spata, ma Marianna pigghiau dâ burza unu dî rigala ca ci avìanu dunatu, i chiuviddhi, e cî jittau contra lu vecchiu Dragu. A strata si jinchìu di chiova puntuti ca s'azziccàvanu ntê scarpi struppijannu i pedi. Doppu quarchi tintativu di prucèdiri, lu vecchiu Dragu s'appi a assittari nnô muriceddhu ca sicutava a strata pi livàrisi i chiova dî stivali e cuntinuau a assicutari i du' picciotti campi campi.\nSicuru ca i stivali nfatati èranu cchiù lesti dû cavaddhu e prestu lu vecchiu Dragu fu arreri ê giùvini, allura Marianna ci jittau ntâ facci tuttu paru lu sali e lu spezziu ca ci avìvanu arrigalatu. Lu vecchiu Dragu nun potti cchiù ràpiri l'occhi pû bruciuri e appi a fùjiri ô lavinaru vicinu pi lavàrisi lu visu.\nAccussì i carusi agghicaru supra ô ponti ca purtava a cità. Ma propia supra ô ponti, lu vecchiu Dragu ammuttau cchiù ca potti chî si so stivali e quasi ca putìa tuccari a cuda dû cavaddhu. A stu puntu, Marianna si vutau a l'ùrtimu rigalu, e ci abbiau contra a so patri lu sapunettu. Nta na vutata d'occhi lu ponti arretu a iddhi si jinchìu di na scuma lippusa e sciddhicusa.\nLu vecchiu Dragu pruvau a assicutalli ancora, ma, a certu puntu, sciddhicau jusu dû ponti e di iddhu nun si sappi cchiù nenti.\nMarianna e lu Riuzzu traseru ntâ cità a menzu ô pòpulu ca fistijava, si maritaru e camparu filici e cuntenti e nuiautri cca ca nun avemu nenti!"
  },
  {
    "text": "Si cunta e s'arricunta ca cc'era na vota na picciriddha zuccarata: sulu a talialla ci vulìanu tutti bèniri, supratuttu a nanna ca nun sapìa cchiù zoccu arrigalàrici. Na vota ci arrigalau un cappucceddhu di villutu russu, e, siccomu ci stava assai pulitu e iddha nun vulìa mittìrisi autru, a chiamaru sempri Cappucceddhu Russu. \nUn jornu so matri ci dissi: \n «Veni, Cappucceddhu Russu, te' un pezzu di fucazza e na buttigghia di vinu, portaccilli â nanna laccarata e malata ca s'arricrìa. Sì gintili, salùtala pi mia. E fa' a brava, nun nèsciri dâ strata, sannunca caschi e spasci a buttigghia, e a nanna arresta chî manu vacanti».\n «Se, fazzu tuttu bonu», prumisi Cappucceddhu Russu â mamma, e ci detti a manu. \nMa a nanna stava fora, ntô voscu, a menz'ura dû pajisi. Quannu Cappucceddhu Russu agghicau nnô voscu, ncuntrau ô lupu, ma nun sapìa ca era na bestia assai tinta e nun era scantata. \n «Bonjornu, Cappucceddhu Russu», ci dissi lu lupu. \n «Grazzi, lupu».\n «Unni vai accussì viatu, Cappucceddhu Russu?» \n «Nnâ nanna». \n «Chi cci ài sutta ô faudali?»\n «Vinu e fugazza pâ nanna laccarata e vecchia. Ajeri cucemmu lu pani, accussì a nforza!»\n «Unni sta to nanna, Cappucceddhu Russu?»\n «A un quartu d'ura di ccabbanna, ntô voscu, sutta ê grossi rùvuli. Ḍḍà cc'è a so casa, è sutta â macchia di nuciddhari, capaci ca lu sai già», dissi Cappucceddhu Russu. \nLu lupu pinzau ntra di iddhu: «Sta picciriddha tinnireddha è un vuccuneddhu beddhu liccu pi tia, hâ rinèsciri a pigghialla». Fici un pizzuddhu di strata cu Cappucceddhu Russu, poi ci dissi:\n «Talè quantu beddhi ciura cci su' ntô voscu, Cappucceddhu Russu. Picchì' nun ti talìi ntunnu? Penzu ca nun senti mancu comu càntanu duci l'aciddhuzzi! Ti nni stai tutta seria comu si jissi â scola, ed è accussì allegru nnô voscu!»\nCappucceddhu Russu jisau l'occhi e quannu vitti i raji dû suli ca firtràvanu attraversu l'àrbuli, e tuttu ntunnu chinu di beddhi ciura, pinzau: “Si ci portu â nanna un mazzu di ciuri si nni preja, è accussì prestu ca ancora arrivu 'n tempu”, e fujìu ntô voscu 'n traccia di ciuri. E quannu nn'avìa cugghiutu unu, cridiva ca ddh'ammeri cci nn'era unu ancora cchiù beddhu, currìa ddhocu e accussì trasiva sempri cchiù assai ntô voscu. Lu lupu, mmeci, jìu drittu â casa dâ nanna e tuppulijau â porta. \n «Cu' è?»\n «Cappucceddhu Russu, ti portu vinu e fugazza, ràpimi». \n «Abbasta ca jisu lu chiaveddhu,» vucijau a nanna, \n «iu sugnu troppu fracca e nun mi pozzu sùsiri». \nLu lupu jisau lu chiaveddhu, trasìu, e senza diri nenti jìu drittu ô lettu dâ nanna e l'agghiuttìu. Appoi nnussau i so robbi e a scuffia, si curcau ntô lettu e tirau i curtini.\nMa Cappucceddhu Russu avìa già firrijatu 'n traccia di ciuri, e quannu nn'avìa cugghiutu tanti ca cchiù nun nni puteva purtari, s'arricurdau dâ nanna e si pigghiau a strata pi jiri nni iddha. Quannu arriva, si maravigghiau ca a porta era sbalancata e, trasennu nnâ stanza, appi na mprissioni accussì strana ca pinzau:\n “Bih, signuri, chi scantu oji! E diri ca di sòlitu staju di bon cori câ nanna!” \nAllura ncugnau ô lettu e spustau i curtini: a nanna era curcata câ scuffia calata supra â facci e aviva n'aspettu streusu. \n «Oh, nanna, chi aricchi granni ca ài!» \n «Pi sintìriti megghiu». \n «Oh, nanna, chi occhi grossi ca ài!»\n «Pi vidìriti megghiu». \n «Oh, nanna, chi manu granni ca ài!»\n «P'acchiappàriti megghiu». \n «Ma, nanna, chi vucca scantusa ca ài!»\n «Pi cafuddhàriti megghiu!»\nE comu dissi sti palori, lu lupu sautau dû lettu e agghiuttìu a mischina. Appoi, câ panza china china, si turnau a curcari, s'addurmiscìu e accuminciau a runfulijari forti. Propia tannu, passau ddhà davanti lu cacciaturi e pinzau ntra di iddhu: “Comu runfulija a vecchia! Ci avissi a dari na taliata si avi di bisognu di quarchi cosa”.\n Trasìu ntâ càmmara e, abbicinànnusi ô lettu, vitti lu lupu ca iddhu avìa assai ca circava. Stava pi puntari a scupetta quannu ci vinni 'n menti ca forsi lu lupu aveva agghiuttutu a nanna e ca puteva ancora sarballa. Adunca nun sparau, ma pigghiau un paru di fòrfici e grapìu a panza dû lupu addurmisciutu. Doppu du' tagghi vitti strallùciri lu cappucceddhu russu, e doppu autri dui a picciriddha sautau fora vucijannu: «Oh, era accussì scantata! Era accussì scuru nnâ panza dû lupu!»\nAppoi niscìu macari a nanna ancora viva. E Cappucceddhu Russu jìu a pigghiau quarchi petra granni e pisanti p'allìnchiri a panza dû lupu e, quannu iddhu s'arruspigghiau, pruvau a fujirisinni, ma i petri èranu accussì pisanti ca sùbbitu cascau 'n terra e murìu. Èranu cuntenti tutti tri: lu cacciaturi pigghiau a peddhi dû lupu, a nanna manciau a fugazza e vippi lu vinu ca ci avìa purtatu Cappucceddhu Russu. E Cappucceddhu Russu pinzau ntra di iddha: “Mai cchiù hâ a cùrriri sula ntô voscu, arrassu dû sinteri, quannu a mamma tû pruibbìu”."
  },
  {
    "text": "«Si cunta e s'arricunta ca cc'era na vota un lebbru ca si vantava di cùrriri cchiù lestu di tutti pari, e ogni vota ca putìa sdunava a tartuca, ca, mischinazza, caminava sempri adaciu adaciu.\n«Talè comu sì lenta!», ci diceva, «ntô tempu ca tu fai un passu, iu già sugnu a l'autra banna dû voscu!»\nÂ pisciacozza nun ci ntirissava dî palori dû lebbru, e cuntinuava tranchilla pâ so strata. \nUn jornu, lu lebbru era cchiù matèlicu dû sòlitu, e macari a scuzzara bona e saggia â fini addicidìu d'arrispunnìrici.\n«Nun ti vavusijari troppu, macari lu lebbru cchiù lestu dû munnu po èssiri battutu, sai?» \n«Ah, se? E cu' lu putissi bàttiri? Vo' pruvari a battìrimi tu?»\n«Picchì no?», rispunnìu a tistunia.\n«Allura ti sfidu!», dissi lu lebbru accuminciannu a sgrignari. \nLu jornu appressu, a matinata, i du' si ncuntraru, s'appattaru pâ strata di pigghiari e, doppu na taliata di sfida, parteru a tipu mìssili agghiri ô ntraguardu.\nSulu ca lu lebbru, doppu na para di sauti, s'addunau ca era accussì avanti rispettu â cufuruna ca addicidìu di firmàrisi: a pisciacozza ancora avìa fattu sulu quarchi cintìmitru. \nLu lebbru, adunca, vidennu quantu era lenta a so sfidanti, dicidìu di fari un pìnnicu, tantu cu na para di sauti l'arrippigghiava sicuru.\nDoppu un pizzuddhu si smarinau â ntrasatta: aveva nzunnatu ca a tartuca era già ô ntraguardu! Circau sùbbitu di capiri unni era a so abbirsarsia ma a vitti quarchi metru cchiù a ddhabbanna, mancu ôn terzu dû pircursu. Lu lebbru si rassicurau e, certu ca a scuzzara nun putìa vìnciri mai mai vista a so lintizza, pinzau di jiri a fari un schiticchiu.\nDi tantu 'n tantu jittava na taliata â tistunia, ma era menzujornu e iddha era ancora ammeri a mità pircursu.\nLu lebbru addicidìu, allura, di jiri a pranzari nnê so amici. S'arricriau e s'addivirtìu a chiacchiarijari cu iddhi senza frasturnàrisi: a pisciacozza era ancora assai luntana dû traguardu.\nDoppu manciatu, rassicuratu dâ lintizza di l'abbirsaria, lu lebbru si fici n'autru pinnicuni, assai cchiù cuetu di chiddhu d'antura. \nMacari troppu cuetu, picchì quannu s'arrisbigghiau stinnicchiatu stava già scurannu! \nSi pigghiau di pànicu, circau currennu a scuzzara ed èccula ddhà: era a na para di cintìmitri dû traguardu!\nLu lebbru partìu lestu comu lu ventu, fujennu dispiratu pi ragghiùnciri a cufuruna, ma uramai era troppu tardu: quannu agghicau ô traguardu, a tistunia era già ddhocu a aspittallu. \nLu lebbru capìu ca avìa suttavalutatu ddha sfida, e ca avissi avutu a mpignàrisi cchiù assai. P'èssiri veru sicuru di vìnciri, avìa a arrivari sùbbitu ô traguardu, accussì doppu si nni putìa jiri unni vulìa.\n«Nun èssiri tristi, me cumpari» ci dissi a pisciacozza, «tutti putimu pèrdiri na vota ntâ vita, e cumunca arricorda ca passu passu si va arrassu!\nMurali: si unu fa troppu lu spertu e cridi ca è megghiu di l'autri, arrìsica di ristari chî manu vacanti. L'autra murali è ca, ê voti, cci voli assai carma p'uttèniri zoccu s'addisija."
  },
  {
    "text": "Si cunta e s'arricunta ca na vota ca cc'era un patri ca aviva na figghia di nomu Rusiddha, e a mannava â scola nni na majistra picchì â casa nun avìa a nuddhu ca ci putìa nzignari. Sta majistra aveva n'àstracu, ca viniva di 'n facci ô Re. Stu Re avìa un figghiu ca affacciava spissu spissu nta stu jardinu. Na jurnata s'attruvau a affacciari Rusiddha e cantava «Nto nto ron tò! Nto nto ron tò!» e lu Riuzzu ci spiau:\n«Rusiddha ntontorontò, quantu pàmpini cci su' ntô basilicò?»\nRusiddha nun ci sappi arrispùnniri e si nni jìu cunfusa nnâ majistra. La majistra ci dissi:\n«Chi cci ài?»\n«Mi dissi lu figghiu dû Re:\n“Rusiddha ntontorontò, quantu pàmpini cci su' ntô basilicò?”»\n«E tu, si iddhu ti torna a spia, dicci:\n“E tu, Re ncurunatu, quantu stiddhi cci su' ntô stiddhatu?”»\nÔ nnumani a matina, Rusiddha si nni jìu arreri ntô jardinu p'affacciàrisi. Passau lu Riuzzu e ci dissi:\n«Rusiddha ntontorontò, quantu pàmpini cci su' ntô basilicò?»\n«E tu, Re ncurunatu, quantu stiddhi cci su' ntô stiddhatu?», ci rispunnìu iddha.\nÔ Riuzzu sta cosa ci parsi n'affisa, picchì iddhu nun ci sappi arrispùnniri e pinzau di cumminaricinni n'autra a iddha. Si jìu a appattari câ majistra e ci dissi:\n«Si vassìa mi fa arristari na sira sutta lu lettu unni si curca Rusiddha, iu vi fazzu un bonu cumplimentu».\nLa majistra ci l'accurdau, e vinni l'ura ca si curcau Rusiddha. Mentri ca era ntô lettu, lu Riuzzu pigghiau un spuntuni e si misi a pùnciri Rusiddha di sutta i tàvuli. Rusiddha si dispirava, allura a majistra ci dissi:\n«Zoccu ài ca ti disperi?»\n«Ahi! Signura majistra, chi puci! Ahi! Signura majistra, chi cìmici!»\nLu jornu appressu, comu ô sòlitu, Rusiddha si nni jìu ô stissu jardinu e lu Riuzzu ci spiau:\n«Rusiddha ntontorontò, quantu pàmpini cci su' ntô basilicò?»\n«E tu, Re ncurunatu, quantu stiddhi cci su' ntô stiddhatu?»\n«Rusiddha, zoccu ài ca nun dormi? Ahi! Signura majistra, chi puci! Ahi! Signura majistra, chi cìmici!»\n«Ah! Majistra, vassìa mi tradìu».\nRusiddha si nni jìu â casa di so patri.\n«Picchì nun cci vo' stari cchiù nnâ majistra?», ci spiau lu patri.\n«Cc'è lu Riuzzu ca mi sduna, comu affacciu ntô jardinu mi dici:\n“Rusiddha ntontorontò, quantu pàmpini cci su' ntô basilicò?”\nE iu ci arrispunnu:\n“E tu, Re ncurunatu, quantu stiddhi cci su' ntô stiddhatu?”\nArsira mi curcai ntâ majistra, e passai na nuttata a vutàrimi e arrivutàrimi, ca cridìa ca èranu puci e cìmici. Ma a cosa nun era chista: era lu Riuzzu ca mi ncuitava».\n«Nun ti pruccupari, figghia mia”, ci dissi lu patri, “ca ora cci penzu ju a chiddhu c'hê fari”.\nAccattau a megghiu mula ca potti attruvari, e appoi fici fari na currija tutta d'oru.\n«Pìgghiati sta currija, mèttiti a cavaddhu, e va' a passija sutta lu palazzu dû Re».\nAccussì fici Rusiddha: si misi a cavaddhu, e cu ddha currija 'n manu abbannijava:\n«A cu' vasa lu panaru â mula mia, iu ci dugnu sta beddha currija!»\nLu Riuzzu a fici chiamari:\n«Veni cca, ca lu vasu jeu».\nE ci vasau lu panaru â mula. Rusiddha detti n'ammuttuni â bestia, a bestia partìu, lu Riuzzu arristau cû panaru vasatu, e iddha, câ currija ntê manu, vucijau: \n«Lu panaru â mula lu vasasti, ma a currija nun l'avisti», e si nni jìu.\nLu jornu appressu, a matina, Rusiddha si nni turnau a jiri nnâ majistra.\n «Rusiddha, arreri cca vinisti?»\n«Sissignura, me patri voli ca vegnu».\nE turnau a affacciari ntô jardinu.\nAffacciau lu Riuzzu:\n«Rosa, Rusiddha, assai avi ca nun ni vidimu».\n«Nun aiu pututu vèniri», dissi Rusiddha, «ca aiu avutu chiffari».\nSi vota lu Riuzzu:\n«Lu sa' chi ti dicu?»\n«Rusiddha ntontorontò, quantu pàmpini cci su'ntô basilicò?»\n«E tu, Re ncurunatu, quantu stiddhi cci su' ntô stiddhatu?»\n«Rusiddha, zoccu ài ca nun dormi? Ahi! Signura majistra, chi puci! Ahi! Signura majistra, chi cìmici!»\n«Lu panaru â mula lu vasasti, ma a currija nun l'avisti».\nE lu Riuzzu arristau accalatu arretu. Allura ci dissi:\n«Va bonu, ora ti nn'hê fari na iu».\nLu jornu appressu si vistìu di marinaru cu gistri di pisci e si misi a passijari vannijannu:\n«Àju pisci, aiu pisci!».\nRusiddha dissi â majistra:\n«Signura majistra, accattamu i pisci!»\n«A quantu i vinni?», spiau a majistra.\n«Jo chi vinnu pisci pi sordi? I vinnu pi vasati».\n«Ma chi dici veru? Ju ora a staju sintennu sta cosa, ca i pisci si vìnninu pi vasati! Chi cosa streusa!\n«Jo ci dicu veru: si vassìa mi duna na vasateddha, jo ci dugnu du' beddhi sciabbacheddha».\nRusiddha, ammuccalapuni, si fici buffunijari e ci detti na vasata. Lu Riuzzu pigghiau e si nni fujìu purtànnusi i pisci. Si livau i robbi di marinaru e si nni jìu nnô jardinu:\n«Rusiddha ntontorontò, quantu pàmpini cci su'ntô basilicò?»\n«E tu, Re ncurunatu, quantu stiddhi cci su' ntô stiddhatu?»\n«Rusiddha, zoccu ài ca nun dormi? Ahi! Signura majistra, chi puci! Ahi! Signura majistra, chi cìmici!»\n«Lu panaru â mula lu vasasti, ma a currija nun l'avisti».\n«A vasateddha mâ dasti, ma i pisciteddhi nun manciasti!»\n«Se, ti l'hê fari custari sta vota», dissi Rusiddha.\nPigghiau e si nni jìu nni so papà, e ci cuntau zoccu avìa succidutu.\n«Ora, figghia mia, fazzu accabbari sta suvirchiarìa, e nun ti cci mannu cchiù nnâ majistra».\nLu Riuzzum doppu assai tempu ca nun vitti a Rusiddha, nni cascau malatu dâ pena. So patri, lu Re, allura ci dissi:\n«Chi cci ài, figghiu me? Dimmi: qual'è a to malatìa?»\n«Sugnu malatu, mi sentu mali, chiamàtimi a Junta».\nE vìnniru i duttura pâ Junta. Cchiù nun vidìa a Rusiddha e cchiù ci aggravava a malatìa. Rusiddha si vistìu di dutturi furasteri, jìu a palazzu, e dissì ô criatu:\n«Purtàtici lu missaggiu ô Re, ca cc'è un dutturi furasteri ca po fari stari bonu a so figghiu.\nLu Re allura lu fici acchianari\nPi disiju di so figghiu sanari.\nSùbbitu 'n càmmara lu fìciru tràsiri:\n«Majistà, prima di vostru figghiu vìdiri\nDi na cosa sula vi vogghiu abbisari:\nSi senti vuci nun avi a cùrriri\nCa chiddhu è signu di l'ammigghiurari.\nA prima càmmara m'aviti a chiùdiri,\nE ô scuru lu vogghiu visitari».\nLu Re, p'amuri di so figghiu sanari,\nZoccu iddhu ci dissi ci vosi accurdari.\nNtâ prima càmmara si misi a cùrriri,\nA vuci forti si misi a vannijari:\n«Veni a Morti cu l'anchi torti, lu figghiu dû Re si vinni a pigghiari!»\nE Rusiddha niscìu.\nLu Re si misi a spiari ô dutturi, e iddhu:\n«Nenti Majistà, vostru figghiu sanau. Comu agghiorna dumani, l'ât'a purtari ntô jardinu picchì jeu ci spiavu e mi dissi tutti cosi: voli na carusa ca si chiama Rusiddha. Jeu ora cci aiu a jiri e ci aiu a diri â so majistra di jirisinni nnô jardinu, ca accussì lu Riuzzu po stari bonu».\n«Dutturi, tuttu chiddhu ca dici vassìa», dissi lu Re, «sarà fattu comu Diu cumanna. Pi l'amuri di me figghiu, nun sacciu chiddhu ca facissi».\nLu nnumani Rusiddha si nni jìu nnâ majistra.\n«Rusiddha, tu cca sì?»\n«Vinni p'allianàrimi, vogghiu pigghiari tanticchieddha d'aria, ca avi assai ca nun cci vaju ntô jardinu».\nLu Re, comu agghiurnau, lu primu pinzeri ca appi fu purtari a so figghiu nnô jardinu. Affacciau Rusiddha, lu Riuzzu suspirau e dissi:\n«Rusiddha ntontorontò, quantu pàmpini cci su'ntô basilicò?»\n«Ancora ti spercia, cu tuttu ca sì menzu mortu?», ci arrispunnìu iddha.\n«E tu, Re ncurunatu, quantu stiddhi cci su' ntô stiddhatu?»\n«Rusiddha, zoccu ài ca nun dormi? Ahi! Signura majistra, chi puci! Ahi! Signura majistra, chi cìmici!»\n«Lu panaru â mula lu vasasti, ma a currija nun l'avisti».\n«A vasateddha mâ dasti, ma i pisciteddhi nun manciasti!»\n«Veni a Morti cu l'anchi torti, lu figghiu dû Re si vinni a pigghiari!»\nLu Re, ca ntisi diri accussì, desi òrdini ê so vascialli di nun fari nèsciri a Rusiddha di ddha casa, appoi a fici vèniri a palazzu:\n«Comu va sta cosa, m'hâ a cuntari».\n«Majistà, iu hê jutu â majistra, ca nun aiu matri, aiu affacciatu ntô jardinu, e lu Riuzzu m'à' trizzijatu.\nE ci cuntau tutti cosi.\n«Ora, Majistà, m'hâ fari a grazia, ca m'hâ fari jiri â casa».\n«E comu ti nni vai, ca mi facisti mòriri un figghiu!»\n«Nenti, iu mi nni vogghiu jiri!»\nE tantu fici, ca lu Re a fici jiri. Lu Riuzzu, alluram, dissi ca a vulìa pi mugghieri e lu Re e a Rijina, pi l'amuri dû figghiu, nun taliaru ô fattu ca nun èranu genti rijali e jeru nnô patri di Rusiddha:\n«Ju a me figghia ci a dugnu», dissi iddhu, ma m'hâ dari quaranta jorna di tempu».\nRusiddha si fici purtari un saccu di farina, na quartara di meli e na carrabba, e nni furmau na pupa quant'era iddha. Poi, quannu fu ura di curcàrisi cû Riuzzu, ci dissi:\n«Iu m'affruntu a spugghiàrimi davanti a tia, nesci e va' nta l'autra càmmara, quantu mi spogghiu e mi curcu».\nIddhu niscìu, Rusiddha pigghiau a pupa, a curcau ntô lettu, e si pigghiau i lazza dî moddhi 'n manu. Trasìu lu maritu, e ci dissi:\n«T'arricordi, Rusiddha, quannu iu ti dissi:\n“Rusiddha ntontorontò, quantu pàmpini cci su'ntô basilicò?”»\nE a pupa ci calau a testa.\n«T'arricordi quannu ti vinni a vìnniri i pisci pi vasati?»\nE a pupa ci calau a testa. Iddhu ci sicutau a fari dumanni, a l'ùrtimu ci spiau:\n«E ti nni penti di tuttu chiddhu ca mi facisti?»\nE a pupa jisau a testa facennu signali ca no. Comu iddhu vitti accussì, tirau fora na sciàbbula e tagghiau lu coddhu dâ pupa, si spasciau a carrabba ca stava a menzu ô coddu, e niscìu lu meli. Iddhu, pâ raggia, si liccau a sciàbbula e dissi:\n«Oh! Ch'è duci lu sangu di me mugghieri! E cu' mi teni ca m'ammazzu, ora ca persi a me mugghieri accussì duci?»\nComu iddhu dissi accussì, Rusiddha niscìu di sutta lu lettu e schigghiau:\n«Viva sugnu! Viva sugnu!»\nE s'abbrazzaru.\n E a pupa di zùccaru e meli\n Sâ manciaru maritu e mugghieri."
  },
  {
    "text": "Si cunta e s'arricunta ca cc'era na vota na vecchia mamma porcu ca avìa tri purciddhuzzi e nun avìa bastanti manciari pi nutricalli. Accussì, quannu foru bastanti granni, i mannau pedi pedi pû munnu a circari furtuna.\nLu primu purciddhuzzu era assai vili. Nun vulìa travagghiari pi nenti e custruìu a so casa câ pagghia. Lu sicunnu purciddhuzzu si mpignau tanticchia cchiù assai, ma macari iddhu era n'anticchieddha vili e custruìu a so casa chî vastuna. Appoi cantaru, abballaru e jucaru nzèmmula tuttu lu jornu. Lu terzu purciddhuzzu travagghiau duru tuttu lu jornu e custruìu a so casa chî maduna. Era na casa rubbusta, cu un beddhu fucaloru e na ciminìa. Pariva ca putiva arrisìstiri ê venti cchiù forti.\nLu jornu appressu, un lupu passau, pi cumminazzioni, pâ vaneddha unni stàvanu i tri purciddhuzzi, vitti a casa di pagghia e sintìu lu ciauru dû purciddhuzzu dintra. Pinzau ca lu purciddhuzzu avissi statu n'òttimu pastu e ci fici a gula nicchi nicchi. Accussì tuppulijau â porta e dissi:\n«Purciddhuzzu! Purciddhuzzu! Fammi tràsiri! Fammi tràsiri!»\nMa lu purciddhuzzu vitti i ciampuna dû lupu attraversu lu pirtusu dâ sirratura, accussì arrispunnìu:\n «No! No! No!» \nAllura lu lupu ammustrau i denti e dissi:\n«Allura ciusciu, e ciusciu, e sdirrupu a to casa!»\nAllura ciusciau e ciusciau e sdirrupau a casa! Lu lupu grapìu i gargi e muzzicau cchiù ca potti, ma lu primu purciddhuzzu fujìu e currìu a ammucciàrisi cû sicunnu purciddhuzzu.\nLu lupu sicutau a strata e passau davanzi â sicunna casa fatta di vastuna. Vitti a casa, sintìu lu ciauru dî purciddhuzzi dintra e ci vinni lu cori di manciarisilli pinzannu â cena bona ca avìssiru statu.\nAllura tuppulijau â porta e dissi:\n«Purciddhuzzi! Purciddhuzzi! Facìtimi tràsiri! Facìtimi tràsiri!»\nMa i purciddhuzzi vìttiru l'aricchi puntuti dû lupu attraversu lu pirtusu dâ sirratura e rispunneru:\n«No! No! No!»\n Allura lu lupu ammustrau i denti e dissi:\n«Allura ciusciu, e ciusciu, e sdirrupu a vostra casa!»\nAllura ciusciau e ciusciau e sdirrupau a casa! Lu lupu era liccu e circau d'acchiappari tutti dui i purciddhuzzi nta na vota sula, ma nun nni pigghiau mancu unu! Detti un muzzicuni a l'aria e i du' purciddhuzzi fujeru lesti quantu i so zòcculi nichi i putèvanu purtari.\nLu lupu l'assicutau pâ vaneddha e pi picca nun i pigghiau. Ma agghicaru â casa di maduna e ntapparu a porta prima ca lu lupu putissi pigghialli. I tri purciddhuzzi èranu scantatuni, sapìanu ca lu lupu vuliva mancialli. Ed era assai, assai veru. Lu lupu nun avìa manciatu pi tuttu lu jornu e ci avìa vinutu un granni pitittu assicutannu i purciddhuzzi e ora sintìa lu ciauru di tutti tri dintra e sapìa ca i tri purciddhuzzi avìssiru statu na beddha taffijatina.\nAccussì lu lupu tuppulijau â porta e dissi:\n«Purciddhuzzi! Purciddhuzzi! Facìtimi tràsiri! Facìtimi tràsiri!»\nMa i purciddhuzzi vìttiru l'occhi nichi dû lupu attraversu lu pirtusu dâ sirratura e arrispunneru:\n«No! No! No!»\nAllura lu lupu ammustrau i denti e dissi:\n«Allura ciusciu, e ciusciu, e sdirrupu a vostra casa!»\nE bonu, ciusciau e ciusciau. Ciusciau e ciusciau. Ciusciau, ciusciau, ciusciau, ciusciau, ma nun sâ fidau a sdirrupari a casa. Â fini ci mancau lu ciatu e nun potti cchiù ciusciari. Accussì si firmau a arripusari e a riflèttiri tanticchia.\nMa chistu era troppu. Lu lupu, arraggiatu e furiusu, giurau ca avissi scinnutu dâ ciminìa e s'avissi manciatu lu purciddhuzzu pi cena. Ma mentri acchianava supra ô tettu, lu purciddhuzzu addhumau un focu ardenti e misi a vùgghiri na quadara china d'acqua. Appoi, propia mentri ca lu lupu scinneva dâ ciminìa, lu purciddhuzzu livau lu cuverchiu e plop! Lu lupu cascau nna l'acqua vugghienti e murìu. I du' giùvini purciddhuzzi si pinteru ca foru accussì vili a custruiri i so casi. Usaru macari iddhi i maduna pi custruilli e tutti tri i purciddhuzzi camparu filici e cuntenti.\nMurali dâ fàvula: \"Lu travagghiu duru e lu mpignu pàganu sempri\"."
  },
  {
    "text": "Na vota, si cunta e s'arriccunta, ca cc'era un patri ca avìa trìdici figghi, e lu cchiù nicu si chiamava Tridicinu. Stu patri nun aviva comu campari a sti figghi, e stimpunijava a so vita jennu a minestra. A matri, pi falli spidugghiari, ci diceva: \n«Cu' veni primu si mancia a minestra cotta».\nTridicinu turnava sempri lu primu, e a minestra cotta tuccava sempri a iddhu, e pi chistu i so frati ci purtàvanu odiu e circàvanu a manera pi livarisillu di 'n menzu.\nUn jornu lu Re jittau un bannu pâ cità, ca cu' sâ fidava a jiri a pigghiari a cuttunina dû Patri Dragu, ci dava un tùmminu di munita d'oru. I frati di Tridicinu si ci prisintaru e dìssiru: \n«Majistà, avemu un frati, ca si chiama Tridicinu, ca sâ fida a fari chistu e autru».\n«Facìtilu vèniri ora ora», dissi lu Re.\nCi purtaru a Tridicinu, e chistu dissi: \n«Majistà, ma comu po èssiri: livari a cuttunina ô Dragu? Si chiddhu mi vidi mi mancia».\n«Nenti, cci hâ jiri!», dissi lu Re, «sacciu ca sì valenti, e sta valintizza l'hâ fari».\nTridicinu partìu, e jìu â casa dû Patri Dragu: iddhu avìa nisciutu, a Mamma Draga era dintra â cucina. Trasìu cotu cotu, e si misi sutta ô lettu. A sira, lu Patri Dragu turnau, manciau e si curcau, e curcànnusi dissi:\n«Sentu un ciauru di carni munnana, unni a viju mi l'agghiuttu sana!»\nA Draga allura arrispunnìu: \n«Cuitàtivi! Cca dintra nun cci à' vinutu nuddhu!»\nLu Dragu accuminciau a runfulijari, Tridicinu tirau n'anticchia a cuttunina e lu Dragu s'arruspigghiau: \n«Cu' è ddhocu?»\nE Tridicinu si misi a fari «Miau! Miau!», comu na gatta. A Mamma Draga ci dissi «Chissi! chissi!» e battìu i manu, appoi s'addurmiscìu arreri cû Dragu. Allura Tridicinu detti un tiruni forti, acchiappau a cuttunina, e fujìu. Lu Dragu lu ntisi cùrriri, lu canuscìu ntô scuru e dissi: \n«Ti canusciu! Sì Tridicinu, e nun dubbitari!»\nDoppu tempu, lu Re fici jittari n'autru bannu, ca cu' ci pigghiava lu cavaddhu ô Dragu, e lu purtava a iddhu, ci dava un tùmminu di munita d'oru.\nTridicinu si ci turnau a prisintari, e ci dumannau ô Re na scala di sita e un saccu di mustazzoli di meli. Tridicinu partìu cu sti cosi, e jìu di notti â casa dû Dragu: acchianau senza ca lu ntìsiru e scinnìu â staddha. Lu cavaddhu jiniau vidènnulu, ma iddhu ci detti na mustazzola e ci dissi: \n«Vidi ch'è duci? Si tu veni cu mia, lu me patruni ti duna sempri chisti». \nAppoi ci nni detti n'autra e dissi: \n«Fatti accavarcari, videmu comu cci jemu».\nE accussì l'accavarcau, lu jìu pascennu di mustazzoli, e sû purtau â staddha dû Re.\nLu Re fici doppu n'autru bannu, ca dava du' tùmmina di munita d'oru a cu' ci purtava lu chiumazzu dû Dragu. Tridicinu ci dissi\n«Majistà, e chistu comu po èssiri? Lu chiumazzu è tuttu chinu di campaneddhi, e lu Dragu sapiti ca s'arrisbigghia macari cû ciatu».\n«Nenti nni sacciu», dissi lu Re, jeu «lu vogghiu a ogni costu».\nE Tridicinu partìu e si jìu a nziccari sutta lu lettu dû Dragu. A menzanotti stinnìu a manu adaciu adaciu ma i campaneddhi sunaru tutti. \n«Cu' è ddhocu?», vucijau lu Dragu.\n«Nenti», arrispunnìu a Mamma draga, «capaci ca è lu ventu ca i fa sunari».\nMa lu Patri dragu, ca stava cû sùspicu, fincìu ca durmiva e stava cu l'aricchi appizzati. Tridicinu stinnìu arreri a manu e bàffiti! Lu Dragu stinnìu lu vrazzu e l'acchiappau.\n«Ncappasti ora! Aspetta, ca t'hê fari chiànciri a prima, a sicunna e a terza».\nDoppu chistu misi a Tridicinu dintra na vutti, e si misi a nutricallu a pàssuli e ficu. Doppu chistu ci dissi: \n«Affaccia lu jìditu, Tridicineddhu, quantu viju si ngrassasti»\nTridicinu vitti ddhà na cuda di surci, e affacciau chiddha. \n«Ah, chi sì siccu!», dissi lu Dragu, «e macari fitusu! Mancia, figghiu, te' pàssuli e ficu, e ngrassa viatu!» \nA capu dî jorna, lu Dragu lu turnau a chiamari p'affacciari lu jiditeddhu e Tridicinu affacciau na cuda di fusu.\n«Bih, mischinu! Ancora siccu sì? Mancia, mancia, e ngrassa viatu».\nA capu dû misi Tridicinu nun appi cchiù zoccu affacciari, e appi a fari vìdiri lu jiditu so. Lu Dragu si misi a schigghiari pi l'alligrizza:\n«Ngrassau, ngrassau!» \nA Draga allura currìu, e lu Dragu ci dissi: \n«Sùbbitu, Draga mia, camiati lu furnu tri notti e tri jorna, ca jeu vaju a chiamu ê nostri parenti, e di Tridicinu facemu na beddha taffijatina!»\nLa Draga camiau lu furnu tri jorna e tri notti, e â fini dî tri jorna e tri notti niscìu a Tridicinu dâ vutti e ci dissi:\n«Veni cca, Tridicinu, ca âm'a nfurnari l'agneddhu».\nMa Tridicinu si manciau i pinzeri dâ Draga, e comu ncugnau ô furnu ci dissi:\n«Ih, Mamma Draga, chi cosa nìgura chi cc'è a ddh'agnuni di furnu! Chi è?»\nA Draga si calau tanticchia, ma nun vitti nenti. \n«Calàtivi ancora», ci dicìa Tridicinu, «ca a viditi».\nComu iddha si calau ancora, Tridicinu l'ammuttau pî pedi e a jittau ntô furnu, e appoi misi macari a balata. Comu fu cotta, a niscìu pulita pulita: a spartìu dâ currija, fici i gammi pezzi pezzi e i misi a tavula. Mmeci lu bustu chî vrazza e a testa i misi nnô lettu, sutta i linzola, e ci cumminau un lazzu ô varbarottu e n'autru lazzu arretu ô tuppu.\nArrivau lu Dragu chî cummitati, e attruvaru i chiatta a tàvula. Jeru ô lettu, e lu Dragu dissi:\n«Mamma Draga, vuliti manciari?» \nTridicinu tirau lu lazzu, e a Mamma Draga jisau a testa. \n«Comu siti, stanca?»\nE Tridicinu di sutta lu lettu ammucciatu tirau l'autru lazzu e ci fici calari a testa. Pi cumminazzioni, na dî parenti jìu pi smòviri i cuperti, e s'addunau ca a Mamma Draga era morta e sulu menza. Allura jittau na schigghia forti: \n«Tradimentu! Tradimentu!»\nComu sinteru sti palori, tutti curreru ntunnu ô lettu. Nna stu schifiju e cunfusioni Tridicinu fujìu di sutta lu lettu e si nni jìu ntô Re, purtànnuci lu chiumazzu e i megghiu cosi boni dû Dragu.\nA stu fattu, lu Re ci dissi a Tridicinu:\n«Senti, Tridicinu, comu ùrtima valintizza vogghiu purtatu cca vivu e sanu lu Patri Dragu stissu 'n pirsuna».\n«E comu, Majistà!», arrispunnìu Tridicinu. Ma sùbbitu ci vinni na pinzata e dissi: \n«Ora cci penzu iu!» \nSi fici fari na cascia beddha forti, si vistìu di mònacu cu na varbazza finta longa tanta, e si nni jìu supra â muntagnola, ncostu â casa dû Dragu. Ḍḍà, accuminzau a vannijari, chiamannu ô Dragu, e ci dissi:\n«Lu canusciti a Tridicinu? Stu sciliratu ammazzau ô nostru patri vardianu: ma siddhu lu ncagghiu . Siddhu lu ncagghiu, l'hê chiùdiri dintra sta cascia!»\nA sti palori lu Dragu accosta e dici: \n«Puru jeu vi vogghiu ajutari contra stu sciliratu e assassinu, ca nun sapiti zoccu m'à' fattu».\n E si misi a cuntàricci a so storia. \n«Ma comu facemu», ci dissi lu fintu mònacu, «ca ju a Tridicinu nun lu canusciu? Vassìa lu sapi com'è fattu?»\n«Gnursì».\n«E allura, Patri Dragu, mi dicissi, chi statura avi?»\n«Quantu a mia». \n«Adunca si è autu comu a vassìa», dissi lu fintu Mònacu, «pruvamu a vìdiri si vassìa cci capi nta sta cascia: si cci capi vassìa, cci capi iddhu».\n«Va bonu!» dissi lu Dragu, e trasìu dintra a cascia. Allura Tridicinu a chiudìu e ci dissi: \n«Taliassi bonu, Patri Dragu, si cci su' pirtusa». \n«Nun cci nn'è», arripunnìu iddhu. \n«Aspittassi, videmu si si chiudi bona e siddhu è pisanti a carricalla».\nE nta stu mentri Tridicinu chiudìu e nchiuvau a cascia, sâ carricau e si misi a cùrriri pâ cità. Comu lu Dragu schigghiau «Basta, ora!», Tridicinu accuminciau a cùrriri lestu lestu, e ridennu ci cantau pi mpignu sta canzuna:\n\n“Iu sugnu Tridicinu,\nCa ti portu supra ô schinu,\nTi nn'hê fattu e ti nn'hê fari,\nE ô Re t'hê cunzignari”\nQuannu agghicau nnô Re, chiddhu fici ncatinari ô Dragu pî manu e pî pedi cu na catina di ferru, e accussì ci fici rùdiri l'ossa pi tutta a so vitazza. Appoi detti a Tridicinu quantu cchiù ricchizzi e trisori ci potti dari, e lu vosi sempri â so spaddha comu omu valenti dâ prima cima.\nTridicinu e lu Re arristaru filici e cuntenti,\nE nuiautri cca ca ni munnamu i denti."
  },
  {
    "text": "Si cunta e s'arricunta ca a mugghieri di n'omu riccu cascau malata e, quannu sintìu ncugnari a fini, chiamau ô capizzali a so ùnica figghitta e ci dissi:\n«Sì sempri miti e bona, accussì lu Signuruzzu t'ajuta, jeu ti talìu dû celu e ti sugnu vicina».\nAppoi chiudìu l'occhi e murìu. A carusa jiva tutti i jorna â sipurtura di so matri, chiancìa ed era sempri miti e bona. A nivi cummigghiau a sipurtura d'un mantu jancu, e quannu lu suli lu livau, l'omu si turnau a maritari.\nA fìmmina avìa du' figghi ca si purtau 'n casa, ed èranu beddhi e janchi di facci, ma ladi e nìvuri di cori. Pâ figghiastra accuminzaru jorna tristi. «Chi voli ddha bona a nenti?», ci dicèvanu iddhi. \n«Cu' mancia pani, si l'hâ abbuscari: fora, lavannara!» \nCi pigghiaru i so beddhi robbi, ci dèttiru di nnussari na vecchia tùnica griggia e a cunnuceru 'n cucina buffunijànnula. Ḍḍocu avìa a fari lu cani: si susiva prima ca agghiurnava, purtava l'acqua, addhumava lu focu, cucinava e lavava. Sparti, i soru ci nni cumminàvanu di tutti i culura, a sdilliggiàvanu e ci sdivacàvanu cìciri e linticchi ntâ cìnniri, accussì ca l'avìa a cògghiri unu a unu. A sira, quannu era stanca, nun jeva a lettu, ma s'avìa a curcari nnâ cìnniri ncostu ô fucularu. Ḍḍocu scuprìu ca cc'era na tana di surciteddhi ca addivintaru i so megghiu amici e, siccomu era sempri lorda e mpruvulazzata, a chiamàvanu “Cinnireddha”.\nUn jornu, lu patri si nni vosi jiri â fera e spiau ê du' figghiastri soccu ci avìa a purtari. \n«Beddhi robbi», dissi a prima.\n«Perni e gemmi», dissi a sicunna. \n«E tu, Cinnireddha, chi vo'?»\n«Patri, a prima ramiceddha ca vi ntappa cû cappeddhu â turnata», arrispunnìu Cinnireddha.\nAccussì iddhu accattau beddhi robbi, perni e gemmi pî du' figghastri e, â turnata, mentri caaccavarcava p'un vuschiceddhu virdi, sfriciau na rama di nuciddhara e ci causcau lu cappeddhu. Allura iddhu cugghìu a ramiceddha e quannu agghicau â casa ci desi ê du' figghiastri zoccu avìanu dumannatu, e a Cinnireddha ci detti a rama di nuciddhara. Cinnireddha a pigghiau, a jìu a chiantau ntâ sipurtura dâ matri e chiancìu accussì assai ca i làcrimi l'abbiviraru. Accussì criscìu e addivintau un beddhu àrbulu. Cinnireddha cci jeva tri voti ô jornu, chianceva e prijava, e ogni vota s'appujava supra a chianta n'aciddhuzzu ca ci dava soccu avìa addisijatu.\nUn jornu mmattìu ca lu Re detti na festa ca avìa a durari tri jorna pi fari scartari na mugghieri a so figghiu. Macari i du' surastri foru mmitati, adunca chiamaru Cinnireddha e ci dìssiru:\n«Pèttinani, scupitta i scarpi e allazza i vùcculi: stamu jennu a abballari â festa dû Re».\nCinnireddha l'ascutau, ma chianciva, picchì macari iddha avissi jutu a bon cori ô ballu, e prijau a matrigna di ci accurdari lu pirmisu.\n«Tu, Cinnireddha, nun ài nenti di mittìriti ncoddhu, nun sai abballari e vulissi jiri a nozzi!»\nMa Cinnireddha era ncutta, e â fini a matrastra ci dissi:\n«Ti sdivacu ntâ cìnniri un chiattu di linticchi e si nna du' uri l'accampi tutti, po' jiri macari tu».\nA matrastra ci sdivacau i linticchi ntâ cìnniri, ma a carusa jìu nta l'ortu ca stava arretu â casa e chiamau:\n«Duci palummeddhi me, e vuiautri, turtureddhi, e vuiautri, aciddhuzzi dû celu, viniti e ajutàtimi a scartari i i linticchi:\nChiddhi boni a mia i dati,\nchiddhi tinti vî manciati» \nAllura dâ finestra dâ cucina traseru du' palummi janchi e appoi i turtureddhi e â fini, ciuciulijannu e sbulazzannu, traseru tutti l'aciddhuzzi dû celu e s'appujaru ntunnu â cìnniri. I palummeddhi tistijaru e accuminciaru a fari “picchi, picchi, picchi, picchi”, e adunca si cci mìsiru macari l'autri a fari “picchi, picchi, picchi, picchi”, e accucchiaru tutti i coccia boni nnô chiattu. Nun avìa passatu n'ura ca già avìanu finutu e si nni vularu via. Allura a picciotta, tutta cuntenta, purtau lu chiattu â matrastra e cridìa ca putiva jiri ê nozzi macari iddha. Ma a matrastra dissi:\n«No, Cinnireddha, nun ài robbi e nun sai abballari: nun cci veni».\nMa Cinnireddha si misi a chiànciri, e chiddha dissi:\n«Si nta n'ura arrinesci a cògghiri dâ cìnniri du' chiatta chini di linticchi, beddhi e puliti, veni macari tu».\nE pinzava “Sicuru nun cci rinesci”. Quannu a matrastra avìa sdivacatu i du' chiatta di linticchi ntâ cìnniri, a figghiola jìu nta l'ortu arreri â casa e vannijau:\n«Duci palummeddhi me, e vuiautri, turtureddhi, e vuiautri, aciddhuzzi dû celu, viniti e ajutàtimi a scartari i linticchi:\nChiddhi boni a mia i dati,\nchiddhi tinti vî manciati» \nAllura dâ finestra dâ cucina traseru du' palummi janchi e appoi i turtureddhi e â fini, ciuciulijannu e sbulazzannu, traseru tutti l'aciddhuzzi dû celu e s'appujaru ntunnu â cìnniri. Puru sta vota accucchiaru tutti i coccia boni ntô chiattu. Nun avìa passatu menz'ura ca già avìanu accabbatu e si nni vularu via. Cinnireddha turnau a purtari i chiatta â Matrastra, ma iddha ci dissi:\n«È nùtili: tu nun veni, picchì nun ài robbi e nun sai abballari, n'avìssimu a affruntari di tia».\nAccussì dittu si nni jìu chî so du' figghi.\nArristata sula, Cinnireddha jìu â sipurtura dâ matri sutta a nuciddhara pi chiànciri. Ma eccu ca, â ntrasatta, cumparìu na fatuzza nica e chiattuliddha cu un surrisu allegru, tutta vistuta di rosa. Taliànnusi ntunnu ncuriusuta, ci dissi a Cinnireddha:\n«Forza, nun chiànciri ca ora abbersu tuttu jeu. Dimmi tanticchieddha, vulissi jiri ô ballu macari tu?»\n«Mi piacissi assai», arrispunnìu, «ma è mpussìbbili! Nun aiu mancu n'àbbitu di sira »\n«Nun esisti a palora “mpussìbbili” pi na fata», dissi arriminànnuci a so bacchetta nfatata sutta lu nasu. \n«Vogghiu ascutari lu to disiju, ma mi giuva na cucuzza».\n«Na cucuzza?», arripitìu surprisa Cinnireddha. \n«Appoi chiama i to amici surciteddhi e puru na tarpa».\nCinnireddha currìu nta l'ortu, scartau a cucuzza cchiù granni e chiamau i so amici. A fata succhiudìu l'occhi e magarìa! A cucuzza si trasfurmau nta na carrozza fantàstica, i surciteḍdi 'n cavaddhi janchi sapuriti e a tarpuna ntôn cucchieri pirfettu.\n«Eccu fattu, zuccarata, ma manca a cosa cchiù mpurtanti!»\nStrincìu l'occhi, mpugnau a so bacchetta e a tùnica di Cinnireddha si trasfurmau nnôn àbbitu favulusu, tissutu cu fila di sita azzola e trapuntatu di perni cànniti. Era tutta beddha allicchittata: parìa na principissa vera!\n«Ora po' jiri ô ballu, ma arricorda na cosa assai mpurtanti», ci dissi a fata cû so surrisu filici, «a me magarìa dura sulu nzinu a menzanotti. Â dudicìsima mota di raloggiu a carrozza addiventa arreri cucuzza, i cavaddhi surciteddhi e i to robbi pagghiazzi!»\nCinnireddha arringrazziau a fatuzza, acchianau ntâ carrozza e partìu filici agghiri ô palazzu. Finarmenti trasìu nnâ sala di ballu: quannu cumparìu davanzi ê mmitati, calau un silenziu granni, macari l'urchestra finìu di sunari, alluccuta di ddha biddhizza. \nMa era accussì beddha nta ddh'àbbitu riccu ca i soru e a matrastra nun a canusceru e pinzaru ca era na principissa scanusciuta. A Cinnireddha nun cci pinzaru mancu pi sbagghiu, e cridèvanu ca si nni stava â casa ntâ lurdìa. Lu Prìncipi, cchiù assai di tutti l'autri, arristau senza ciatu pâ so grazzia e simplicità. Ntra tutti i carusi ca avìa vistu 'n curti, ddha picciotta era comu na rosa appena ciuruta! I surastri strudusi e a matrastra si rudèvunu dâ raggia pi ddha scanusciuta ca avìa scunzatu i so chiani, propia nnô menzu dâ sirata.\nTuttu nzèmmula, lu ruloggiu dâ turri sunau a prima mota di menzanotti. Cinnireddha, ricurdànnusi di zoccu ci avìa dittu a fata, fujìu dî vrazza dû so prìncipi senza mancu salutallu. Mentri ca curreva jusu dâ scalunata dû palazzu rijali, attruppicau e persi na scarpuzza di cristaudu. Nun si putìa firmari, uramai lu raloggiu stava già battennu a sèttima mota e nun cc'era cchiù tempu! Lu Prìncipi a vitti sgriddhari cû so vistitu azzolu beddhu beddhu, ma a firmalla nun cci potti.\nCinnireddha acchianau lesta ntâ carrozza e fujìu. Appoi ascutau lu dudicìsima mota: i palori dâ fata bona si fìcinu veri subbitaniamenti. \nDoppu quarchi jornu, turnau a tuppulijari â porta lu paggiu, purtava supra a un chiumazzu a scarpuzza di cristaudu.\n«P'òrdini dû Re, tutti i carusi dû regnu s'ànnu a nzajari sta scarpuzza», dissi lu paggiu.\n«Cu' rinesci a nziccalla marita lu nostru prìncipi!»\nAvìavu a taliari i surastri! Currèvanu tutti eccitati a dritta e a manca nnâ casa, si sciarrijàvanu p'addicìdiri cu' avìa a nzajari prima e pruvaru a nziccari a scarpuzza ammuttannu forti, ma ammàtula. Lu paggiu s'addunau di Cinnireddha ca arristava di parti. \n“Tutti i picciotti l'ànnu a nzajari!», ci dissi.\n«Ma comu, ora nun diciti fissarìi, iddha è sulu na strazzuneddha!», arrispunnìu a matrastra sdignata.\n«Òrdini dû Re!», ci dissi lu paggiu siveru, prujennu a scarpuzza puru a Cinnireddha. \nMmagginati a facci dî tri fìmmini quannu vìttiru ca era pirfetta e parìa propia fatta a misura pû so piduzzu! Tannu, ammammaluccuti, canusceru a carusa scanusciuta dû ballu. Lu paggiu rijali accumpagnau a Cinnireddha, â matrastra e ê surastri a palazzu, unni, jorna appressu, si cilibbraru i nozzi favulusi: i ziti foru fistijati a longu cu mùsichi e danzi pi tutta a notti!\nP'òrdini dû re, foru mmitati macari a fatuzza, i surciteddhi e a tarpa ca avìa fattu di cucchieri.\nLu Prìncipi, prijatu e giujusu picchì, finarmenti, aviva asciatu a principissa duci ca s'avìa scantatu di pèrdiri pi sempri, scinnìu cu iddha a scalunata ammeri â sala dâ taffijatina. A matrastra e i surastri, mmeci, caperu i nciustizzi e i tinturìi ca avèvanu fattu assuppari a Cinnireddha tutti ddhi anni, s'abbiaru pintuti ê so pedi e ci addumannaru pirdunu sinceri. Cinnireddha lu fici a bon cori: era troppu filici nta ddhu mumentu pi pruvari rancuri. Accussì macari i surastri si maritaru lu stissu jornu cu du' gintilòmini di corti e nun si sciarrijaru cchiù.\nTutti jeru a stari nnô palazzu dû Prìncipi, macari i surciteddhi ca Cinnireddha s'avìa vulutu purtari, àppiru na cantina sbisesta e un fucularu tuttu pi iddhi unni putìanu jucari e ammucciàrisi. A tarpuna, appoi, ntê jardini dû casteddhu chini di ciuri e chianti ciaurusi assai, s'addivirteva e scavava gaddharìi senza fini, niscennu â ntrasatta. Macari a fatuzza chiattuliddha, tutta vistuta di rosa, di tantu 'n tantu, cumparìa surridenti dû fucularu, pi salutari i so amici câ bacchetta nfatata 'n manu. Tutti arristaru filici e cuntenti, ma, pi nostra disgrazzia, nun ni dèsiru nenti."
  },
  {
    "text": "Si cunta e s'arricunta ca na vota cc'èranu tri frati ca avìanu un pedi di piru e campàvanu chî sa pira. Un jornu un frati di chisti jìu a cògghiri sti pira e i vitti cugghiuti: \n«Oh, ma fratuzzi! Comu facemu ora ca ni cugghieru tutti i pira?» \nA notti, lu frati cchiù granni s'arristau nnô jardinu pi guardari stu pedi di piru, ma s'addurmiscìu. Vinni lu nnumani e lu frati minzanu ci dissi: \n«E chi facisti, ma frati? A sonnu ti jinchisti? Nun vidi ca i pira su' tutti cugghiuti? Stanotti m'arrestu iu a fari a guardia».\nḌḍa notti s'arristau lu frati minzanu. Lu jornu appressu cci jìu lu frati cchiù nicu, vitti ca lu restu dî pira avìa statu cugghiutu e dissi: \n«E tu sì chiddhu ca aveva a fari a beddha guardia? Vatinni, ca stanotti cci arrestu jeu: videmu si a mia mâ ponnu fari sutta l'occhi».\nA notti, lu frati nicu si misi a sunari e a abballari sutta ddhu pedi di piru. Mentri ca iddhu nun sunava cchiù, na vurpi, ca cridiva ca lu carusu s'avia addurmisciutu, niscìu, acchianau supra lu pedi di piru e si cugghìu l'autri pira. Comu iddha stava scinnennu, lu carusu a puntau câ scupetta e si misi pi sparàrici. A vurpi ci dissi: \n«Nun mi sparari, Giuseppi, ca si mi duni sti pira ti fazzu chiamari Conti Piru e ti fazzu maritari a figghia dû Re!».\n«E unni t'hê vìdiri cchiù jeu? Lu Re chi ti vidi a tia? C'un cauciu ca ti duna nun ti fa cumpàriri cchiù». \nGiuseppi, pi na certa piatà, a lassau jiri. A vurpi si nni jìu ntô palazzu dû Re, ci misi lu cufinu di pira davanzi e dissi:\n«Majistà, cca mi manna lu Conti Piru, vi preja d'accittari stu rigalu».\n«Pira? Nta sta staciuni?», dissi lu Re maravigghiatu, “E cu' fussi lu ta signuri? Nun l'aiu ntisu ammintuvari mai stu Conti Piru. Comu fa a aviri pira di mmernu?»\n«Iddhu avi tuttu chiddhu ca voli», arrispunnìu a vurpi, «è macari cchiù riccu di vui, vostra Majistà».\n«Allura chi ci pozzu mannari 'n canciu dî pira?», spiau lu Re.\n«Nenti, vostra Majistà, o si putissi affènniri».\n«Allura dicìtici ca lu ringrazziu di cori e ca mi nni prijavu assai».\nA vurpi si nni turnau nni Giuseppi e iddhu ci dissi:\n«Giuvannuzza, nun mi purtasti nenti e jeu staju murennu dâ fami »\n«Zittu, Conti Piru, ca a prima a fici: jivi nnô Re, ci purtavi i pira e iddhu sî pigghiau».\nPassau na simana e a vurpi jìu ô voscu a chiamari i megghiu armali: cunigghia, lebbri, aceddhi, e ci dissi ca i vuleva purtari nnô Re. \n«Signuri Majistà, mi manna lu Conti Piru, e vi mmìa sta caccia». \n«Figghia mia, iu chi sacciu cu' è stu Conti Piru, mi scantu ca iddhu ti vuleva mannari a n'autra banna! Sa' c'hâ fari? Fallu vèniri cca a stu Conti Piru, quantu lu canusciu».\n«Nun sgarravi, oji nfatti mi mannau pi dumannàrivi di dàrici pi mugghieri vostra figghia».\n«Siddhu è accussì riccu, allura aiu a rifiutari. L'anuri nun mi pirmetti d'accittari st'ufferta».\n«Vostra Majistà, nun cci ât'a pinzari», arrispunnìu Giuvannuzza, «e nun spirciàtivi a testa pû pinzeri dâ dota. Lu Conti Piru nun s'attriviscissi mai a spiàrivi a dota, nzonna sulu a manu dâ principissa».\nSintennu sta risposta, lu Re arristau alluccutu: stu Conti Piru avìa a èssiri strarriccu pi putiri rinunziari â dota!\nGiuvannuzza turnau nnô Conti Piru, e ci dissi: \n«Zittu, ca boni stannu jennu i cosi: cu n'autra vota ca tornu nnô Re, lu partitu è cumminatu». \n«Jeu cci cridu quannu sugnu cu ma mugghieri».\nÔ Conti, p'èssiri Conti, giuvàvanu assai dinari. Giuvannuzza allura addicidìu di jirisinni nnâ Mammadraga.\n«Cummari, cummari, nû spartemu l'oru cu l'oru e l'argentu cu l'argentu?»\n«Gnursì», ci dissi iddha, «va' a pòrtami lu tùmminu e spartemu l'oru cu l'oru e l'argentu cu l'argentu».\nA vurpi, sperta com'era, jìu a dissi ô Re:\n«Lu Conti Piru vulissi mpristatu n'anticchia lu tùmminu, quantu sparti l'oru cu l'oru e l'argentu cu l'argentu». \n«Macari l'oru e l'argentu sapi spàrtiri?», e ci detti lu tùmminu. \nComu arristau sulu cu sa figghia, discurrennu discurrennu, ci dissi: \n«Adunca veru è ca stu Conti Piru è riccuni, ca sparti l'oru cu l'oru e l'argentu cu l'argentu » \nGiuvannuzza purtau lu tùmminu â Mammadraga e, comu jeva misurannu, si pigghiava â 'mmucciuni oru e argentu. Quannu finìu, jìu nne Giuseppi e lu jìu a vèstiri cu robbi novi novi, un raloggiu di diamanti, l'aneddhu pâ zita, e tutti i cosi di quannu unu s'avi a maritari. \n«Ascuta, Giuseppi, ora iu mi nni vaju avanzi e tu vai nnô Re, ti va' a pigghi â zita e vi nni jiti â Chiesa». \nGiuseppi jìu ntô Re, si pigghiau â zita e si nni jeru nzèmmula â Chiesa. Comu fineru di maritàrisi, a Principissa si misi 'n carrozza e lu zitu si misi a cavaddhu. Giuvannuzza fici attu ô Conti Piru, e ci dissi:\n«Iu caminu avanti, tu appressu di mia, e i carrozzi e a cavaddharìa appressu 'i tia».\n Si mìsiru a caminari e ncuntraru na mànnira di pècuri ca era dâ Mamma Draga. Lu picciutteddhu ca guardava i pècuri, comu a vitti ncugnari, jittau na petra a Giuvannuzza e iddha si misi a chiànciri.\n«Ah, ora t'aiu a fari ammazzari!», schigghiau ô carusu. «A vidi sta cavaddharìa? Ora t'aiu a fari ammazzari!» \n«Si tu nun mi fa' fari nenti, ju nun ti nn'abbìu cchiù pietri.», arrispunnìu scantatu iddhu.\n«Allura, si tu nun vo' èssiri ammazzatu, comu passa lu Re e ti spia di cu' è sta mànnira di pècuri, tu ci hâ diri ca apparteni ô Conti Piru, ca è so jènniru, e ti duna lu premiu». \nPassau a cavaddharìa, e lu Re spiau ô carusu: \n«A tia, di cu' è sta greja di pècuri?» \n«È dû Conti Piru». \nLu Re pigghiau e ci detti i dinari.\n Giuvannuzza era na dicina di passi avanti ô Conti Piru e iddhu nun facìa autru ca dìrici sutta vuci: \n«Unni mi sta' purtannu, Giuvannuzza? Jeu chi aiu terri, ca tu mi fa' crìdiri riccu? Unni stamu jennu?»\nE Giuvannuzza ci diciva: \n«Mutu, Giuseppi, e lassa fari a mia». Caminannu caminannu, Giuvannuzza ncuntrau n'autra mànnira di bistioli. Macari stu bistiamaru jittau na petra a Giuvannuzza e iddha l'amminazzau. A certu puntu passau lu Re: \n«Bistiamaru, di cu' è sta mànnira di bistiami?» \n«Dû Conti Piru». \nE lu Re, alluccutu dî ricchizzi di so jènniru, ci detti na munita d'oru ô bistiamaru. \nA Giuseppi pi na parti ci piacìa, ma pi 'n'autra parti era cunfusu e nun sapìa unni stava jennu. Quannu Giuvannuzza si vutava, iddhu ci dicìa: \n«Unni ni porti, Giuvannuzza? Tu mi sta' arruvinannu». E Giuvannuzza, comu si lu cuntu nun fussi lu so, tirau avanti. Scuntrau n'autra mànnira di cavaddhi e di jimenti. Lu carusu ca i guardava, ci jittau na pitruddha. Iddha lu fici scantari e lu guardianeddhu ci dissi ô Re, quannu ci spiau, ca ddha mànnira era dû Conti Piru.\nCaminannu ancora, scuntraru un puzzu e a Mammadraga era assittata ddhà supra. Giuvannuzza si misi a cùrriri fincennu ca era tutta scantata: \n«Cummari, cummari, taliati cu' sta vinennu! Ora sta cavaddharìa n'ammazza! N'ammucciamu dintra ô puzzu?» \n«Gnursì, cummari!», arrispunnìu spagnata.\n«Cci jettu a vassìa prima?» ci dissi Giuvannuzza. \n«Gnursì, cummari!»\n Giuvannuzza a jittau ntô puzzu e acchianau susu, ntô palazzu dâ Mammadraga. Lu Conti Piru jìu appressu a Giuvannuzza, cu sa mugghieri, sa sòggiru e tutta a cavaddharìa. I purtau a vìdiri tutti i stanzi, ammustrànnuci i ricchizzi. Giuseppi era prijatu ca avìa truvatu a sa furtuna, e lu Re cchiù prijatu d'iddhu ca so figghia s'avìa misu 'n fasci d'oru. Cci foru na para di jorna di festa, appoi lu Re, cuntintuni, si nni turnau ô paisi.\n«Ora ca sì riccu e filici nun ti giuvu cchiù, ma prima ca mi nni vaju, cc'è na cosa ca ti dumannu di fari», dissi Giuvannuzza.\n«Zoccu aiu a fari?»\n«Quannu moru, prumèttimi ca mi metti ntôn tabbutu magnìficu e mi vùrrichi cu tutti l'anuri».\n“Vurpuzza, nun parrari di morti», arrispunnìu a principissa, ca s'avìa affizziunatu â vurpi.\n«Tû giuru, Giuvannuzza», ci dissi Giuseppi, «grazzi pi tutti cosi».\nDoppu na vrancata di tempu, a vurpi vosi vìdiri siddhu lu Conti Piru era gratu pû veru pi chiddhu ca avìa fattu e turnau ô palazzu. Ḍḍocu si curcau supra ê scaluna e fincìu ca era morta. A principissa stava niscennu pi fari na passijata e, comu a vitti curcata di ddha manera, sfirrau a chiànciri e si misi a dinucchiuna ncostu di iddha.\n«Vurpi zuccarata, tu nun sì morta», lamintava a principissa. «Mischina, criaturuzza mischina, hâ aviri lu tabbutu cchiù beddhu dû munnu!»\n«Un tabbutu pi n'armalu?», dissi lu Conti Piru, «Chi cosa babba! Pigghiàmula pî ciampi e jittàmula nnô fossu».\nAllura Giuvannuzza si susìu â ntrasatta e schigghiau: \n«Disgrazziatu, ti scurdasti ca tutti i ricchizzi tî fici aviri iu?»\nLu Conti Piru si scantau sintennu sti palori picchì pinzava ca a vurpi puteva livàrici lu casteddhu e lassallu pòviru comu quannu manciava sulu i pira dû so àrbulu. Accussì, pi ci fari passari a còllira, dissi a Giuvannuzza ca stava babbijannu, picchì sapeva bonu ca iddha nun avìa murutu pû veru. P'amuri dâ principissa, Giuvannuzza si fici cummìnciri e stetti ô casteddhu p'assai anni, jucannu chî figghi dû Conti Piru. Quannu murìu pû veru, lu so tabbutu fu fattu d'argentu e lu Conti e sa Mugghieri a sicutaru nzinu â sipurtura."
  },
  {
    "text": "Si cunta e si boncunta ca cc'èranu na vota un re e na rijina ca avìanu un figghiu sulu. Pi fari nzignari ô carusu tuttu chiddhu ca appartiniva â so classi, lu mannaru â scola nni un majistru. Ntâ stissa scola cci jìvanu puru autri picciriddhi, ntra chisti cc'era macari a figghia d'un mircanti, ca era cchiù beddha dû suli e si chiamava Surfarina. Di tutti i picciriddhi, Surfarina si nzignava megghiu, assai megghiu dû figghiu dû Re, e lu majistru era rigugghiusu di iddha e a vulìa beni assai.\nUn jornu, lu majistru appi a pàrtiri p'un viaggiu e nun sapiva a cu' ci avìa a làssari a scola ntô mentri dâ so assenza. Mentri ca era assittatu a pinzari, Surfarina ci spiau:\n«Majistru, chi cci avi?»\n«Oh, Surfarina, sugnu ntê tràfichi picchì aiu a pàrtiri p'un viaggiu e nun sacciu a cu' lassàrici a scola».\n«Lassassi fari a mia», dissi Surfarina, «e nta ddhu mentri ci nzignu tuttu iu a l'alunni».\nLu majistru arristau satisfattu, si nni jìu e Surfarina tinni a scola. Comu jìvanu vinennu i carusi, màsculi e fìmmini, iddha i facìa assittarri nnê vanchi unu appressu a l'autru e senza favuriri a nuddhu. “Ma chiddhu è carbunaru”, nenti cc facìa: lu carbunaru s'avìa a assittari a latu dâ figghia dû Prìncipi. “Cu' veni prima màcina lu mulinu”. \nUn jornu, mmattìu ca, mentri ca nzignava ô figghiu dû Re, iddhu nun a stava ascutannu, allura iddha s'abbilijau e ci cafuddhau na mascata. Lu figghiu dû Re nun ci dissi nenti, ma sarbau stu nzurtu ntô so cori.\nPassaru assai anni, lu figghiu dû Re nun jìa cchiù â scola e Surfarina avìa addivintatu na beddha picciotta, accussì beddha ca iddhu si nni nnamurau persu.\nUn jornu si ci prisintau ô patri e ci dissi:\n«Patri caru, attruvavu na zita ca mi piaci, me mugghieri hâ a beddha Surfarina».\nLu Re, chiaramenti, avissi prifurutu ca so figghiu si maritava câ figghia di un re, ma vistu ca nun ci putìa mai diri no, ci dissi:\n«Bonu, figghiu me, siddhu a voi, pigghiatilla pi mugghieri».\nAccussì fu cilibbratu un matrimoniu splènnitu, cu na sfunnacata di fistijamenti, e lu figghiu dû Re si maritau câ beddha Surfarina. Ma quannu avìanu jutu nnâ so càmmara, iddhu ci dissi:\n«Surfarina, t'arricordi ancora di comu mi cafuddhasti na boffa, tannu? Dimmi, nun ti nni penti?»\n«No», rispunnìu iddha, \n«Nun m'aiu pintutu e nun mi pintiraju,\nSi n'autra cci nni voli tâ daraju!»\n«Chi?», schigghiau lu figghiu dû Re câ màssima raggia, «t'arrìsichi a dìrimi na cosa di stu tipu? Nun ti vogghiu mancu ntô me lettu!»\nAccussì l'ammuttau fora dû lettu e a fici dòrmiri nnô pavimentu. Ma, siccomu l'amava assai, lu so cori ci duliva quannu a vidìa accussì stinnicchiata ntê petri friddi e ci dissi:\n«Surfarina zuccarata, dimmi, nun ti dispiaci?»\n«No», arrispunnìu iddha,\n«Nun m'aiu pintutu e nun mi pintiraju,\nSi n'autra cci nni voli tâ daraju!»\nPutìa prijalla e pruvari a cummincilla quantu vuleva, ma iddha nun dava autra risposta, tantu ca â fini s'arraggiau e vucijau:\n«Bonu, allura mòviti unni sì!»\nA matina appressu, currìu nni so matri, a Rijina, e ci cuntau tuttu, dicènnuci:\n«Penza ca doppu ca passau na notti sana supra a terra fridda, ancora nun si voli pèntiri!»\n«Ma, figghiu miu», rispunnìu a Rijina, «lèvacci manu, su' cosi passati».\n«No, matri, vogghiu ca na vota lu dici».\nAppoi si nni turnau arreri ntê Surfarina:\n«Surfarina, dimmi, nun ti dispiaci?»\n«Nun m'aiu pintutu e nun mi pintiraju,\nSi n'autra cci nni voli tâ daraju!»\n«Oh, Surfarina», si lamintau, «quantu sì testa dura! Lu sai ca ti fazzu abbiari ntâ gebbia si nun lu dici?»\n«Allura fammi jittari nnâ gebbia!»\nPratticamenti, cu tuttu ca jiva nni iddha cchiù voti ô jornu e pruvava di na manera o di n'autra, nun era pussìbbili uttèniri na risposta diversa di iddha. Â fini s'abbilijau e a lassau dintra a na gebbia vacanti ca stava ntô curtigghiu. Ma 'n sichitanza curriva â gebbia:\n«Surfarina, ti preju, dimmi, ti pintisti?»\n«No», rispunnìu iddha,\n«Nun m'aiu pintutu e nun mi pintiraju,\nSi n'autra cci nni voli tâ daraju!»\n«Lu sa' ca partu p'un viaggiu luntanu e ti lassu cca ntâ gebbia?»\n«Va' unni ti pari», rispunnìu iddha, «fammi sulu a grazzia di dìrimi si vai pi terra o pi mari».\nAccussì passaru ancora na vrancata di jorna e Surfarina nun si lassau cummìnciri ne chî prijeri ne cu l'amminazzi a diri ca si pintiva. Lu figghiu dû Re, vidènnula accussì tistaruta, â fini ci schigghiau: \n«Addìu! Vaju a Roma!»\n«Bon viaggiu! Vai pi terra o pi mari?»\n«Pi mari».\n«Bonu», pinzau Surfarina, «jeu vaju pi terra».\nLu figghiu dû Re partìu, e iddha sùbbitu niscìu dâ gebbia e jìu a Roma pi terra. Ḍḍà pigghiau na casiceddha finicchia, propia di 'n facci â lucanna unni avìa scinnutu lu figghiu dû Re.\nNa matina, mentri ca iddhu era â finestra, a vitti nnô barcuni di 'n facci, a taliau tuttu maravigghiatu e pinzau:\n«Ou, chi fìmmina maravigghiusa! Si nun avissi lassatu a me mugghieri Surfarina ntâ gebbia, dicissi ca iddha è».\nA salutau e ci parrau. Iddha arrispunnìu gintili. Doppu quarchi jornu, iddhu jìu â so casa e accuminzaru n'amicizzia accussì stritta ca doppu n'annu accattaru un beddhu picciriddhu ca chiamaru Rumanu. Iddhu, pirò, ci avìa cuntatu ca avìa â casa na mugghieri fantàstica ma testa dura ca nun si dignava di pintìrisi dâ timpulata. \n«Ah», dissi Surfarina, «pirdunati ddha mischina e tiràtila fora dâ gebbia».\n«No, vogghiu armenu ca na vota fa zoccu ca vogghiu iu».\nQuannu lu piccirddhu aveva già quarchi misi, Surfarina dissi un jornu ô figghiu dû Re:\n«Picchì nun jiti â casa a vìdiri siddhu a vostra pòvira mugghieri è ancora ntâ gebbia e si sâ pintìu?»\nLu figghiu dû Re partìu pi mari e turnau â casa. Surfarina, mmeci, lassau lu picciriddhu ê fati ca a sirbìanu picchì avìa putiri màggici, e turnau â casa. A l'arrivu dû figghiu dû Re, iddha già stava assittata nnâ gebbia.\n«Bonu, Surfarina», dissi iddhu, «vo' ancora fari a tistaruta? Ti preju, dimmi ca ti pintisti».\n«No», arrispunnìu iddha,\n«Nun m'aiu pintutu e nun mi pintiraju,\nSi n'autra cci nni voli tâ daraju!»\nLu figghiu dû Re era dispiratu, picchì ci vuliva bèniri assai â so Surfarina e iddha nun vulìa fari zoccu vuleva iddhu. Allura ci dissi:\n«Surfarina, si nun ti penti, oji partu pi Nàpuli».\n«Bon viaggiu! Vai pi terra o pi mari?»\n«Pi mari».\n«E jeu vaju pi terra», pinzau iddha.\nComu lu figghiu dû Re avìa partutu, Surfarina niscìu dâ gebbia e partìu pi Nàpuli. Ḍḍocu pigghiau na casa di 'n facci â lucanna unni stava lu maritu, e quannu iddhu taliau fora dâ finestra, vitti a iddha ca stava ntô barcuni e a taliau maravigghiatu.\n«Ma chi succedi? Si nun avissi lassatu a me mugghieri nnâ gebbia e â rumana a Roma, pinzassi ca sta fìmmina è na ntra i dui». \nA salutau e ci parrau, iddha rispunnìu gintili e, pi falla curta, doppu n'annu lu figghiu dû Re e Surfarina àppiru un picciriddhu ca chiamaru Napulitanu.\nQuannu lu picciriddhu già avìa quarchi misi, Surfarina ci dissi:\n«Ma nun vuliti jiri na vota â casa a vìdiri si vostra mugghieri sâ pintìu?»\nLu figghiu dû Re turnau â casa, ma Surfarina fu cchiù lesta di iddhu e, quannu iddhu currìu ntâ gebbia, iddha era già dintra e spiava:\n«Allura, t'addivirtisti?»\n«Ah, Surfarina, si facissi chiddhu ca vogghiu, comu mi vulissi arristari nni tia! Pi piaciri, Surfarina cara, dimmi ca ti pintisti!»\nMa Surfarina dava sempri a stissa risposta, putìa prijari e amminazzari quantu ci parìa, nzinu a quannu un jornu s'arraggiau e dissi:\n«Surfarina, dillu! Annunca partu oji pi Gènuva!»\n«Bon viaggiu!», vucijau iddha pi buffunijallu. E, comu avìa partutu, iddha niscìu dâ gebbia arrivau a Genua ntô stissu tempu di iddhu. Ḍḍà si pigghiau na casa di 'n facci â lucanna unni stava lu maritu, ca a prima cosa ca vitti, comu taliau fora dâ finestra, fu arreri na beddha fìmmina ca stava nnô barcuni di 'n facci. \n«Cca cci su' petri ntâ linticchia!», dissi iddhu, «Eccu n'autra beddha fìmmina ca assimigghia â me Surfarina zuccarata. Si nun avissi lassatu a me mugghieri ntâ gebbia, â rumana a Roma e â napulitana a Nàpuli, avissi a pinzari ca è na di iddhi».\nAccussì a salutau, iddha arringrazziau, fìciru amicizzia e, prima ca n'annu avìa passatu, accattaru na picciriddha ca chiamaru Gènuva.\nA picciriddha aveva appena na para di misi, ca Surfarina ci dissi:\n«Ma nun vuliti turnari â casa na vota e vìdiri comu sta ddha mischina di vostra mugghieri? Cusà si si pintìu».\nLu figghiu dû Re turnau â casa, ma macari Surfarina nun avìa statu a taliari e, quannu iddhu agghicau â gebbia, iddha già cc'era assitata dintra.\n«Cara Surfarina», prijau iddhu, «ora sicuru nun sì cchiù accussì testa dura, ti preju, dimmi ca ti pintisti».\n«Nun m'aiu pintutu e nun mi pintiraju,\nSi n'autra cci nni voli tâ daraju!»\nPutìa cùrriri â gebbia quantu vuliva lu figghiu dû Re, ma Surfarina ci arrispunneva sempri avali.\n«Surfarina!», dissi â fini, «si nun fai comu vogghiu, mi pigghiu a n'autra!»\n«Pigghiatilla!», rispunnìu iddha. \nAllura iddhu fici vèniri na beddha principissa pi cilibbrari un matrimonu magnìficu. Lu figghiu dû Re, pirò, nun arrinisciva a scurdàrisi â so beddha Surfarina. Turnau a fùjiri nni iddha e a prijau:\n«Surfarina, fallu p'amuri miu. Vidi ca mi staju pi maritari seriu cu n'autra e stasira cc'è un ballu granni ô casteddhu!»\n«T'addisiju bonu divirtimentu, fa' zoccu voi». \nA sira, pirò, cumannau ca i so figghi avìanu a èssiri ddhocu. Sùbbitu ci cumpareru ed èranu dilicati e beddhi di na manera ca nun s'attruvàvanu picciriddhi cchiù beddhi, vistuti rijali. Adunca cumannau pi iddha l'àbbiti cchiù beddhi e i giueddhi cchiù ricchi, assai criati pi lavalli cu acqua ciaurusa e p'allicchittalli e pi finiri vosi macari un carru d'oru bardatu cu quattru cavaddhi e tuttu chiddhu ca ci appartinìa. Accussì acchianau ntâ carrozza chî so tri figghi e si nni jìu ammeri ô casteddhu.\nQuannu agghicau e trasìu nnâ sala chî so tri figghi, tutti i cristiani a taliaru cu ammirazzioni, picchì era a cchiù beddha di tutti e nuddh'autra avìa àbbiti accussì splènniti. Ma lu figghiu dû Re si pricipitau agghiri a iddha e cci vosi abballari. Allura iddha vucijau cu na vuci schigghia:\n«Rumanu e Napulitanu, abballati cu vostra soru Gènuva e pigghiàtila pâ manu».\nComu lu figghiu dû Re ntisi sti noma, si firmau e, taliànnula megghiu, a canuscìu sùbbitu e schigghiau:\n«Ah, Surfarina! Tu sì? E âti statu macari a rumana, a napulitana e a ginuvisa?»\n«Se, jeu era», arrispunnìu iddha, «adunca è accussì ca passasti lu tempu, mentri ca lassasti a to mugghieri ntâ gebbia?», e ci mpicau n'autra mascata ntâ facci davanzi a tutta a cumpagnìa.\nPinzati comu si sintìu affinnutu, lu figghiu dû Re, quannu iddha lu trattau accuddhì davanti a tutta a cumpagnìa. Ma nun potti scanzari di dumannàrici pirdunu e, quannu vitti i so figghi, l'abbrazzau cu gioja e dissi a Surfarina:\n«Ora sì tu a me cara mugghieri».\nDi sta manera a figghia dû Re furasteri si nn'appi a turnari â casa e lu figghiu dû Re turnau a accittari Surfarina comu mugghieri a tìtulu chinu. Di ddhu jornu 'n poi, si vòsiru beni sempri e arristaru filici e cuntenti e nuiautri semu cca ca n'ammulamu i denti."
  },
  {
    "text": "Èramu quattru picciotti. Quattru picciotti ca jucàvanu nzèmmula, ca passijàvanu strati strati nzèmmula, ca facìanu tutti cosi nzèmmula. Nzumma, nuiautri èramu ogni jornu unu cu n'autru. A nuaiutri, nnô pajisi, ni chiamàvanu \"l'Armali\", chistu picchì ognidunu di nuiautri era ntisu, comu nciuria, comu n'armalu pricisu. Pi fàrivi accapiri megghiu, cc'era Pippineddhu, ntisu \"lu Liotru\", picchì avìa du' aricchi accussì granni ca parìanu du' paracqua; Ntoniu, ntisu \"lu Bromu\", picchì era babbuliddhu, e propia comu li broma a li voti parìa senza ciriveddhu; Lillu, ntisu \"a Taddharita\", picchì si curcava a notti fatta e si addhivigghiava tardu a la matina. E iu? A mia, ca sugnu Sarbaturi, macari dittu Turiddhu, mi chiamàvanu \"lu Purpu\", picchì na vota niscivu azzizzatu cu na bunaca rosa. \nUn jornu, comu tutti l'autri, èramu fora. Ni mìsimu d'accordu pi fari na speci di schiticchiu campagni campagni. Nfatti, lu ziu di Lillu avìa na campagna ca era troppu beddha: spazziu ca nun finìa cchiù, chianti ca si putìanu sulu mmagginari, macari quarchi zàbbara a menzu a li fraschi e a li cannizzola. Nuiautri cci vòsimu jiri propia pi passari na bona jurnata: èramu nnô misi di giugnettu, e a ddh'ura cci putìa stari un schiticchiu 'n campagna. Doppu ca manciammu, stinnicchiati appressu ôn lannireddhu, Lillu si susìu e accuminciau a parrari:\n-\"Picciò, arrisbigghiàtivi e ascutàtimi n'anticchia! Âm'a jiri ddhà sutta: me ziu mi dissi, na vota, ca cc'è na speci di fùnnacu abbannunatu! Cci âm'a dari na taliata\". E poi nnicau cû jìditu na timpa tanticchia cchiù arrassu dâ tuvagghia d'unni n'avìamu stinnicchiatu pi manciari. Ntoniu, lagnusu comu ô sòlitu, ci arrispunnìu: \n-\"Avà cumpà, chi cci jemu a fari, mi siddhija, stàmuni cca\". \nA ddhu puntu, mi susivu videmma e dissi: \n-\"Sugnu cu Lillu. Facèmula quarchi cosa di cchiù beddhu, na vota tantu! Amunì!\" \nE tutti l'autri si suseru. Accuminciammu a caminari, ntra zàbbari e ficudinnia, passannu a latu di un ciumiceddhu, ca sirbìa comu saja pî nuvari. Mentri ca caminàvamu, ca parìamu na cricca di zanni, accuminciammu a sèntiri un fetu di mòriri. \n-\"Chi minchia è stu fetu? Cu' fu ca si cacau di 'n coddhu?\" dissi Ntoniu, ca cu na manu s'attuppava li naschi pi nun sèntiri ddha tanfa. \"Ntò, ti sbagghiasti... taliati tutti ddhà sutta...\" arrispunnìu Pippineddhu, ca arristau ammammaluccatu. Propia comu tutti nuiautri arristammu ammammaluccati, doppu ca taliammu. A menzu a la hama, sutta a n'àrbulu di càccamu, cc'era un cristianu mortu, capaci ammazzatu. Nzumma: un catàvaru. Era chinu di muschi ca cci vulàvanu di ncapu, e di càmuli ca cci stricàvanu supra. Avìa a facci janca, lorda e scafazzata, ca nun si arrinisciva a ricanuscìrici l'occhi. Nun era certu allicchittatu, purtava sulu un paru di causi strazzati e lordi di sangu. Pû restu, a peddhi parìa gracciata cu na bruccetta.\n-\"Ma è nurmali ca feti accussì assà?\" ni spiau 'Ntoniu, schifijatu.\n-\"Chi pinzàvatu, ca un cristianu mortu ciaurava di ciura?\", ci arrispunnivu iu.\n-\"Sparàgnati i palori, chi nni putìa sapiri iu?\" dissi iddhu.\n-\"Bonu, picciò, zittìtivi e nun vi sciarrijati. Chi facemu ora? Ci l'âm'a diri a quarchidunu\" dissi nfini Lillu, astutànnuni. \nNuddhu di nuiautri sapìa soccu fari. \nComu prima cosa, turnammu â casa pi pigghiari lu tilèfunu: avìamu a chiamari a quarchidunu, macari â pulizzìa, ma pi na manu dicidemmu di mantèniri lu sicritu. Lillu chiamau sulu a so ziu, spirannu ca armenu iddhu ni putìa diri quarchi cosa. So ziu, Melu, sulu na cosa ni vosi diri: -\n\"V'ât'a tagghiari a lingua. Nuddhu nn'avi a sapiri nenti\", e doppu chistu chiujìu a chiamata. \n-\"Chi veni a diri? Attruvammu ôn cristianu mortu e n'âm'a stari muti? Nun s'avìssiru a fari li nnàggini? A pulizzìa avi a asciari a cu' fu a fari st'ammazzatina!\" dissi Pippineddhu, cu tutti nuaiutri ca èramu d'accordu. \nA viritati sulu na era: èramu tutti troppu nichi, sulu na cricca di picciotti, nun sapìamu comu funziunijàvanu li cosi, comu funziunijava lu munnu. Lu zu Melu, nfatti, si scantava assà. Si scantava ca ni putìa succèdiri quarchi cosa, ca cci putìa tràsiri a mafia nta st'ammazzatina, e ca capaci ca ci putìa finiri videmma a iddhu accuddhì. Nzumma, passaru assà minuti e ancora èramu fermi, comu statui di cira dintra a la càmmara unni cc'era lu tilèfunu. \"Ascutàtimi tutti: futtemuninni di zoccu dissi me ziu. Vogghiu diri, nun è ca putemu fari finta di nenti!\" fu chiddhu chi dissi Lillu, e, puru sta vota, nuaiutri tutti cu iddhu. \nPi comu vidìvamu li cosi nuiautri, a giustizzia s'avìa a fari: ni sintìamu comu na ciamma ca mancu lu ciusciu dû ventu putìa astutari. Adunca, ammaccannu i nùmmari dâ tastera, chiamau â pulizzìa. Passau lu tempu, passaru li jorna, e tutti ô paisi parràvanu dû mortu ca quattru picciotti, \"l'armali\", avìanu truvatu campi campi. Nun nni pozzu cuntari baddhi, èramu tutti tanticchia scantati ca ni putìa succèdiri quarchi cosa, Lillu abbuscau na para di jancati (so ziu lu zagagnau picchì ci avìa dittu di zittìrisi ma iddhu fici di testa so), ma a parti chistu a nuddhu ci succidìu nenti.\nAncora oji, puru ca passaru cchiù assà di trent'anni, penzu a sta storia. Ntra a tutta sta storia, chiddhu ca, a ddhi tempi, mi fici cchiù stranu fu ca nuddhu sappi diri cu' fu lu vastasu ca ammazzau a ddhu mischinu. Accamora, ca criscivu, ca passaru l'anni, sacciu picchì, e macari troppu bonu: lu guvernu lu vosi ammucciari. Certu, nnâ terra dâ mafia putìa pàriri nurmali pinzari ca cci trasìa quarchi mafiusu nta sta storia, ma la viritati diversa assà era, e certu nun era accussì sìmplici. Foru l'alieni a ammazzari a ddhu cristianu. Sugnu accussì sicuru picchì, li jorna doppu, cchiù assà di na vota, vitti lustru nnô celu, nzèmmula a chiddhu ca parìa na speci di apparecchiu, tunnu e chiattu, ca vulava a menzu a li stiddhi di notti. Lu sacciu soccu fannu quannu pìgghianu a quarchi cristianu pi purtallu ncapu a l'astrunavi: ci sùcanu lu sangu, ci fannu pirtusi ncapu tuttu lu corpu, ci studìanu lu ciriveddhu e pi fìniri ci pèrcianu i denti cû tràpanu. \nDoppu ca finìscinu, scàrricanu arrè 'n terra chiddhu ca arresta dû cristianu ca si carrijaru. Sugnu sicuru: a chiddhu, trent'anni nn'arrè, ci succidìu accussì. Già lu sacciu, vi viju a tutti vuiautri ca liggiti sta littra: pinzati ca nfuddhivu, vi capisciu. Ma iu nun sugnu foddhi, nun sugnu un cuntabbaddhi. Quannu accuminciavu a capiri ca l'assassini foru l'alieni, ogni jornu scinniva a la chiazza dû pajisi pi diriccillu a tutti, ma nuddhu mi cridiva. Na vota li cosi canciaru: era tardu assà, stava circannu di dòrmiri, ma sintìa vuci ntâ me testa. Quarchidunu mi dicìa di nèsciri fora. Comu passava lu tempu, ddhi vuci si facìanu sempri cchiù forti. Allura, senza sapiri zoccu fari, niscivu fora, nnô jardinu. Mi purtavu un chiumazzu, na tuvagghia e cunzavu un jazzu nterra pi dòrmiri. Ô principiu tuttu parìa nurmali, nenti di stranu, sulu un cuccu ca cantava e quarchi griddhu. Passaru cincu minuti, o picca cchiù assà, e vitti un lustru accussì putenti ca scancillau tuttu lu scuru dâ notti, un lustru jancu e friddu. Doppu n'autra para di minuti m'addunavu di na cosa ca mi fici arrizzari li carni: dû lustru si potti vìdiri chiddhu ca parìa n'omu, vasciu e siccu, comu nn'addhevu, câ testa a furma di lumìa e du' occhi granni e nìguri, senza vavareddhi, nìguri comu li còzzuli. Nun vitti naschi o mussu. Avìa la peddhi griggia, liscia comu a chiddha dî giurani. Vrazza e jammi èranu longhi, cu sulu quattru jìdita â ciampa. Ogni jìditu finìa cu n'ugna longa e nìgura. A ddhu mumentu iu era scantatu mortu, arristavu senza ciatu. Pruvavu a tiràrici na fotu, ma la màchina fotugràfica ca m'avìa purtatu nun funziunijava. Ma, armenu, ora putìa èssiri satisfattu: vitti n'alienu veru.\nA matina doppu ci cuntavu sta storia a tutti l'amici me, ma comu sempri, nuddhu mi cridiva. Puru i me tri amici di na vita, l'autri \"Armali\", mi dìssiru ca avìa nfuddhutu. \"Nun cc'è nenti di fari, lu pèrsimu\" si dicìanu ntra di iddhi. E ora, doppu ca puru i me amici cchiù stritti, i me cumpari cchiù fidati, mi schifìjanu, pozzu cunchiùdiri chiddhu ca fu di mia nna stu munnu. Si quarchidunu sta liggennu sta littra veni a diri na cosa sula: ca a st'ura già sugnu mortu, acchianavu ô paraddisu nzèmmula a ddhu cristianu ca trent'anni fa attruvammu a menzu a la hama.\n-Sarbaturi \"Turiddhu\" Sciàbbica, ntisu \"lu Purpu\""
  },
  {
    "text": "Cc'era na vota Giufà, so matri ci dissi:\n“Te' stu furmentu, va ô mulinu, lu va' a macini e mi porti a farina currennu comu lu ventu”.\nGiufà jìu ô mulinu, macinau lu furmentu, appoi si misi fora, l'accuminciau a jittari a pugni a pugni e diceva ô ventu:\n“Ventu pòrtala a me matri”, poi si nni turnau a casa cû saccu vacanti.\nQuannu agghicau, so matri ci spiau:\n“Giufà, mâ purtasti a farina?”\n“Comu? Lu ventu 'un tâ purtau? Ju tâ mannavi cû ventu!”\nE a matri, tinènnusi a testa accuminciau lu lamentu:\n“Matri mia, chi figghiu sceccu!”"
  },
  {
    "text": "Goetia, pseudònimu di Sarbu Lunghitanu, è un scritturi di dicidott'anni urigginariu di Dirnò (CT) unni studìa ô Liceu Scintìficu e, ntô tempu lìbbiru, travagghia pû sicilianu e si òccupa di puisìa e rumanzi di gèniri variu. Amara Sapi è n'uccasioni pi jùnciri a passiuni pû Sicilianu cu chiddha pâ scrittura e fussi lu primu rumanzu scrittu sanu sicunnu l'Ortugrafìa Nurmalizzata.\nChi è stu situ?\nUn situ didicatu ê cunti, ô tiatru e â scrittura 'n sicilianu. Na chiattafurma di splurari e addivirtiri nnê travagghi scritti nnâ lingua siciliana, un locu ùnicu pî litturi a abbuddàrisi nnâ ricu làssitu curturali sicilianu. Siddhi sì sulu n'appassiunatu dâ linga o sulu curiusu dâ tradizziuni littraria affascinanti, Panzareddha duna na culizzioni diversa di scrittura ca addismostra l'essinziali dû cuntari sicilianu.\nPi curpa di nuiautri\nA Jatareddha nun cc'era lu jornu ca lu focu si pigghiau a casa cu nuiautri dintra. Ḍḍu jornu ca lu focu n'ammazzau, nun a truvammu quannu ci jemmu a purtari lu prusciuttu cottu di manciari.\n​Prima s'addhumau lu focu nnê finestri, doppu nnê muri; ddha vota nun arriniscemmu a acchianari ddhi muri lisci. Finarmenti, lu focu n'arrubau a vita cu a so' vasata bruciata.\n​Mi pari câ Jatareddha ni taliàu mòriri di ncapu, assittata supra â ringhiera dû vicinu. Capaci ca ci vinni a curpa. Po èssiri ca pinzau ca fu pi curpa d'iddha ca nun arrinescemmu a nèsciri dâ casa.\n​Mancu du' jorna passaru di quannu muremmu a quannu aduttàrunu a Jatareddha. A famigghia ca l'aduttau avìa autri jatti. Quannu agghicau â casa di ddha famigghia, lu primu câ Jatareddha vitti fu a ddhi cristiani purtari fora dû frigu un pezzu di prusciuttu cottu.\n​Jorna doppu ca murìu a jatareddha, l'autri jatti e ddha famigghia, i parenti di ddha famigghia purtaru i cìnniri e i spàrsiru ntunnu ô postu unni lu focu si pigghiau a casa cû nuiautri dintra; n'autri palori, pari ca tuttu lu munnu murìu pi curpa di nuiautri.\nLu cuntu di Purpu\nÈramu quattru picciotti. Quattru picciotti ca jucàvanu nzèmmula, ca passijàvanu strati strati nzèmmula, ca facìanu tutti cosi nzèmmula. Nzumma, nuiautri èramu ogni jornu unu cu n'autru. A nuaiutri, nnô pajisi, ni chiamàvanu \"l'Armali\", chistu picchì ognidunu di nuiautri era ntisu, comu nciuria, comu n'armalu pricisu. Pi fàrivi accapiri megghiu, cc'era Pippineddhu, ntisu \"lu Liotru\", picchì avìa du' aricchi accussì granni ca parìanu du' paracqua; Ntoniu, ntisu \"lu Bromu\", picchì era babbuliddhu, e propia comu li broma a li voti parìa senza ciriveddhu; Lillu, ntisu \"a Taddharita\", picchì si curcava a notti fatta e si addhivigghiava tardu a la matina. E iu? A mia, ca sugnu Sarbaturi, macari dittu Turiddhu, mi chiamàvanu \"lu Purpu\", picchì na vota niscivu azzizzatu cu na bunaca rosa.\nUn jornu, comu tutti l'autri, èramu fora. Ni mìsimu d'accordu pi fari na speci di schiticchiu campagni campagni. Nfatti, lu ziu di Lillu avìa na campagna ca era troppu beddha: spazziu ca nun finìa cchiù, chianti ca si putìanu sulu mmagginari, macari quarchi zàbbara a menzu a li fraschi e a li cannizzola. Nuiautri cci vòsimu jiri propia pi passari na bona jurnata: èramu nnô misi di giugnettu, e a ddh'ura cci putìa stari un schiticchiu 'n campagna. Doppu ca manciammu, stinnicchiati appressu ôn lannireddhu, Lillu si susìu e accuminciau a parrari:\n-\"Picciò, arrisbigghiàtivi e ascutàtimi n'anticchia! Âm'a jiri ddhà sutta: me ziu mi dissi, na vota, ca cc'è na speci di fùnnacu abbannunatu! Cci âm'a dari na taliata\". E poi nnicau cû jìditu na timpa tanticchia cchiù arrassu dâ tuvagghia d'unni n'avìamu stinnicchiatu pi manciari. Ntoniu, lagnusu comu ô sòlitu, ci arrispunnìu:\n-\"Avà cumpà, chi cci jemu a fari, mi siddhija, stàmuni cca\".\nA ddhu puntu, mi susivu videmma e dissi:\n-\"Sugnu cu Lillu. Facèmula quarchi cosa di cchiù beddhu, na vota tantu! Amunì!\"\nE tutti l'autri si suseru. Accuminciammu a caminari, ntra zàbbari e ficudinnia, passannu a latu di un ciumiceddhu, ca sirbìa comu saja pî nuvari.\nMentri ca caminàvamu, ca parìamu na cricca di zanni, accuminciammu a sèntiri un fetu di mòriri.\n-\"Chi minchia è stu fetu? Cu' fu ca si cacau di 'n coddhu?\" dissi Ntoniu, ca cu na manu s'attuppava li naschi pi nun sèntiri ddha tanfa. \"Ntò, ti sbagghiasti... taliati tutti ddhà sutta...\" arrispunnìu Pippineddhu, ca arristau ammammaluccatu. Propia comu tutti nuiautri arristammu ammammaluccati, doppu ca taliammu. A menzu a la hama, sutta a n'àrbulu di càccamu, cc'era un cristianu mortu, capaci ammazzatu. Nzumma: un catàvaru. Era chinu di muschi ca cci vulàvanu di ncapu, e di càmuli ca cci stricàvanu supra. Avìa a facci janca, lorda e scafazzata, ca nun si arrinisciva a ricanuscìrici l'occhi. Nun era certu allicchittatu, purtava sulu un paru di causi strazzati e lordi di sangu. Pû restu, a peddhi parìa gracciata cu na bruccetta.\n-\"Ma è nurmali ca feti accussì assà?\" ni spiau 'Ntoniu, schifijatu.\n-\"Chi pinzàvatu, ca un cristianu mortu ciaurava di ciura?\", ci arrispunnivu iu.\n-\"Sparàgnati i palori, chi nni putìa sapiri iu?\" dissi iddhu.\n-\"Bonu, picciò, zittìtivi e nun vi sciarrijati. Chi facemu ora? Ci l'âm'a diri a quarchidunu\" dissi nfini Lillu, astutànnuni.\nNuddhu di nuiautri sapìa soccu fari.\nComu prima cosa, turnammu â casa pi pigghiari lu tilèfunu: avìamu a chiamari a quarchidunu, macari â pulizzìa, ma pi na manu dicidemmu di mantèniri lu sicritu. Lillu chiamau sulu a so ziu, spirannu ca armenu iddhu ni putìa diri quarchi cosa. So ziu, Melu, sulu na cosa ni vosi diri: -\n\"V'ât'a tagghiari a lingua. Nuddhu nn'avi a sapiri nenti\", e doppu chistu chiujìu a chiamata.\n-\"Chi veni a diri? Attruvammu ôn cristianu mortu e n'âm'a stari muti? Nun s'avìssiru a fari li nnàggini? A pulizzìa avi a asciari a cu' fu a fari st'ammazzatina!\" dissi Pippineddhu, cu tutti nuaiutri ca èramu d'accordu.\nA viritati sulu na era: èramu tutti troppu nichi, sulu na cricca di picciotti, nun sapìamu comu funziunijàvanu li cosi, comu funziunijava lu munnu. Lu zu Melu, nfatti, si scantava assà. Si scantava ca ni putìa succèdiri quarchi cosa, ca cci putìa tràsiri a mafia nta st'ammazzatina, e ca capaci ca ci putìa finiri videmma a iddhu accuddhì. Nzumma, passaru assà minuti e ancora èramu fermi, comu statui di cira dintra a la càmmara unni cc'era lu tilèfunu. \"Ascutàtimi tutti: futtemuninni di zoccu dissi me ziu. Vogghiu diri, nun è ca putemu fari finta di nenti!\" fu chiddhu chi dissi Lillu, e, puru sta vota, nuaiutri tutti cu iddhu.\nPi comu vidìvamu li cosi nuiautri, a giustizzia s'avìa a fari: ni sintìamu comu na ciamma ca mancu lu ciusciu dû ventu putìa astutari. Adunca, ammaccannu i nùmmari dâ tastera, chiamau â pulizzìa. Passau lu tempu, passaru li jorna, e tutti ô paisi parràvanu dû mortu ca quattru picciotti, \"l'armali\", avìanu truvatu campi campi. Nun nni pozzu cuntari baddhi, èramu tutti tanticchia scantati ca ni putìa succèdiri quarchi cosa, Lillu abbuscau na para di jancati (so ziu lu zagagnau picchì ci avìa dittu di zittìrisi ma iddhu fici di testa so), ma a parti chistu a nuddhu ci succidìu nenti.\nAncora oji, puru ca passaru cchiù assà di trent'anni, penzu a sta storia. Ntra a tutta sta storia, chiddhu ca, a ddhi tempi, mi fici cchiù stranu fu ca nuddhu sappi diri cu' fu lu vastasu ca ammazzau a ddhu mischinu. Accamora, ca criscivu, ca passaru l'anni, sacciu picchì, e macari troppu bonu: lu guvernu lu vosi ammucciari. Certu, nnâ terra dâ mafia putìa pàriri nurmali pinzari ca cci trasìa quarchi mafiusu nta sta storia, ma la viritati diversa assà era, e certu nun era accussì sìmplici. Foru l'alieni a ammazzari a ddhu cristianu. Sugnu accussì sicuru picchì, li jorna doppu, cchiù assà di na vota, vitti lustru nnô celu, nzèmmula a chiddhu ca parìa na speci di apparecchiu, tunnu e chiattu, ca vulava a menzu a li stiddhi di notti. Lu sacciu soccu fannu quannu pìgghianu a quarchi cristianu pi purtallu ncapu a l'astrunavi: ci sùcanu lu sangu, ci fannu pirtusi ncapu tuttu lu corpu, ci studìanu lu ciriveddhu e pi fìniri ci pèrcianu i denti cû tràpanu.\nDoppu ca finìscinu, scàrricanu arrè 'n terra chiddhu ca arresta dû cristianu ca si carrijaru. Sugnu sicuru: a chiddhu, trent'anni nn'arrè, ci succidìu accussì. Già lu sacciu, vi viju a tutti vuiautri ca liggiti sta littra: pinzati ca nfuddhivu, vi capisciu. Ma iu nun sugnu foddhi, nun sugnu un cuntabbaddhi. Quannu accuminciavu a capiri ca l'assassini foru l'alieni, ogni jornu scinniva a la chiazza dû pajisi pi diriccillu a tutti, ma nuddhu mi cridiva. Na vota li cosi canciaru: era tardu assà, stava circannu di dòrmiri, ma sintìa vuci ntâ me testa. Quarchidunu mi dicìa di nèsciri fora. Comu passava lu tempu, ddhi vuci si facìanu sempri cchiù forti. Allura, senza sapiri zoccu fari, niscivu fora, nnô jardinu. Mi purtavu un chiumazzu, na tuvagghia e cunzavu un jazzu nterra pi dòrmiri.\nÔ principiu tuttu parìa nurmali, nenti di stranu, sulu un cuccu ca cantava e quarchi griddhu. Passaru cincu minuti, o picca cchiù assà, e vitti un lustru accussì putenti ca scancillau tuttu lu scuru dâ notti, un lustru jancu e friddu. Doppu n'autra para di minuti m'addunavu di na cosa ca mi fici arrizzari li carni: dû lustru si potti vìdiri chiddhu ca parìa n'omu, vasciu e siccu, comu nn'addhevu, câ testa a furma di lumìa e du' occhi granni e nìguri, senza vavareddhi, nìguri comu li còzzuli. Nun vitti naschi o mussu. Avìa la peddhi griggia, liscia comu a chiddha dî giurani. Vrazza e jammi èranu longhi, cu sulu quattru jìdita â ciampa. Ogni jìditu finìa cu n'ugna longa e nìgura. A ddhu mumentu iu era scantatu mortu, arristavu senza ciatu. Pruvavu a tiràrici na fotu, ma la màchina fotugràfica ca m'avìa purtatu nun funziunijava. Ma, armenu, ora putìa èssiri satisfattu: vitti n'alienu veru.\nA matina doppu ci cuntavu sta storia a tutti l'amici me, ma comu sempri, nuddhu mi cridiva. Puru i me tri amici di na vita, l'autri \"Armali\", mi dìssiru ca avìa nfuddhutu. \"Nun cc'è nenti di fari, lu pèrsimu\" si dicìanu ntra di iddhi. E ora, doppu ca puru i me amici cchiù stritti, i me cumpari cchiù fidati, mi schifìjanu, pozzu cunchiùdiri chiddhu ca fu di mia nna stu munnu. Si quarchidunu sta liggennu sta littra veni a diri na cosa sula: ca a st'ura già sugnu mortu, acchianavu ô paraddisu nzèmmula a ddhu cristianu ca trent'anni fa attruvammu a menzu a la hama.\nAllura, unu ca s'attrova cca a lèggiri st'artìculu capaci ca si misi a rìdiri, capaci ca si maravigghia a attruvari un situ scrittu 'n sicilianu. Ma pi mia fu na strata longa circannu na cosa sìmili. Si vidi assai cosi nnê riti suciali ncapu ê detti siciliani. Vidiu nichi unni quarchidunu cunta na babbijata 'n sicilianu, ma lu ristu dû vidiu 'n italianu è. Sapemu ca cc'è na tradizziuni granni di puisìa e tiatru 'n sicilianu - ma quasi nenti ncapu a l'internet. E semu assai i sicilianu e i figghi dî siciliani sparsi nnô munnu comu lu pitrusinu. Annunca, nasci Panzareddha, pi nuiautri cû pitittu pâ littratura, cû pitittu pî cosi scritti tuttu 'n sicilianu.\nSi a tia piaci lèggiri, â casa sì. Si a tia piaci scrìviri 'n sicilianu e voi ti nzignari a scrìviri a lingua comu Diu cumanna, ti vulemu sèntiri. Scrìvini na mail, e accussì poi dari di manciari all'autri ca ànnu stu pitittu malidettu. Ma nun sulu cunti. Vulemu vìdiri puru jurnalìstica, fumetti, tiatru, e cchiù assai. E si canusciu a na cristiana ca scrivi ma nun sapi unni addimustrari i so travagghi - dilla di parrar cu nuiautri.\nAnnunca, t'aspittamu cca, sempri cû pitittu nìjuru.\nN quali sicilianu avìssimu a scrìviri?\nCca a Panzareddha avemu du' punti chiavi ncapu â scrittura:\nOgnidunu scrivi nnâ so propria parrata\nScrivemu nnâ na manera cumprenzìbbili a tutti i parranti dû sicilianu.\nSunnu du' ubbittivi ca si contraddìcinu, no? Pirò nun è un prubblema si scrivemu 'n un sicilianu “nadaru”, unni pruvamu a usari furmi e palori ca quasi tutti i sicilianu già sannu. Allura, unu di Mòdica nun scrivissi “mi ciamu”, ma “mi chiamu”, pirò quannu ànn'a scartari na furma pû verbu “vèniri”, ponnu scartari “vèninu” mmeci di “vennu”. Cca ti poi dumannari “comu avissi a capiri zoccu cumprinzìbbili ad autri siciliani è, e zoccu è troppu “riggiunali”? Pi chissu, avemu a nostra guida stilìstica pi t'ajutari. Si na cosa è picca chiara, o ài na dumanna ncapu na cosa cu nun discurremu cca, scrìvini na mail!\nBeddhu è quannu ni lassamu pigghiari dâ fantasìa e ni strumintamu pi scrìviri un cuntu, un libbru o zoccu è-è... ma macari cchiù beddhu è s'arriniscemu a aviri ùrdini ntra tutti li opri. Chistu è pussìbbili si sicutamu règuli pricisi e na grafìa uguali pi tutti.\nFìcimu sta guida stilìstica pi schicari comu scrìviri nta na manera pulita e sapurita pi cu' leggi; certi su' règuli, autri su' sulu cunzigghi: a picca a picca ora li videmu tutti"
  },
  {
    "text": "Amara Sapi - Capìtulu Unu, Lu Zuccu\n«Amara a mia, a stu Zuccu, e a cu' mi cci purtau!» arripitiva 'n sicutanza (in continuzione)﻿﻿ Nardu.\nVutau di botta a manca, i roti zurrijaru (stridettero)﻿﻿ nta l'asfartu ghiacciatu e a màchina allatau a menzu â nivi. Ci sautau lu cori di na manera ca sû sintìa ntâ gula.\nA màchina fu arrivutata dû fetu di gumma sbampata, Nardu tussìu e grapìu lu finistrinu pi fari tràsiri l'aria. Nuddhu dî dui sâ fidava a parrari. L'ùnici scrusci èranu i so ciati allintati﻿﻿ (respiri affiatati) e lu ticchi-tacchi dû muturi ca si stava rifriddannu.\nComu potti diri palora, Nardu si firrijau agghiri di Giuvannuzza: a sbinturata stava assittata comu pitrificata.\n«Zuccarata! Rispùnnimi, ti preju!» ci schigghiava scutulànnula. «Giuvanna!»\nDuci, Giuvannuzza ci livau i manu dî so spaddhi e cî strincìu «Bonu staju, nun t'hâ frasturnari »\n«Ma com'avissi a fari? Cu ddha facci janca cirusa già lu tabbutu ti pozzu 'ccuminzari a 'bbirsari!»\n«Ancora viva hê èssiri su ti staju parrannu, babbu di l'ova!»\nLu taliau drittu nta l'occhi. Nardu vitti ddhi smaraudi puntati a tipu scupetta agghiri dâ so facci e s'abbiau nn'arretu. Nun rinisciva a capiri siddhu lu vuliva ammazzari o lu vuliva vasari.\nGiuvannuzza sfirrau a rìdiri, Nardu a sicutau e si fìciru pigghiari dâ liscìa.\n«Tû ricordi quannu avivi ancora ddha vispazza 150 ca a ogni scaffa satava a tipu cunigghiu?»\n«Ca comu no! Quannu a vinnìu lu cristianu cchiù cuntenti dû munnu era, stava fitennu ddha cosa.»\n«Ma su nun tâ vulivi vìnniri mancu 'mmazzatu!» ci schigghiau, e si mìsiru a rìdiri n'autra vota. Jintra â màchina, astutata e chî finistrina calati, s'aggigghiava, ma ddhi risati abbastaru pi quadijalla.\n«E sempri, quattru simani t'appi a stari di ncoddhu pi tâ fari livari, nun mi cridivi ca a màchina megghiu era. Penza suddhu ora avìssimu statu supra a ddha vespa: a st'ura tutti dui ô campusantu èramu!»\n«Veru è», a risata di Nardu si stracanciau, adaciu adaciu, nta un surrisu amaru: a cunzapivulizza ca avìssiru pututu mòriri lu tirau sutta peggiu d'un trenu.\n«T'avissi a 'scutari cchiù assai »\n«Già bastanti fa', gioja. Ora nun cci pinzamu cchiù ô passatu, lu Zuccu ni sta 'spittannu!» e sbattìu i manu comu a na picciriddha pronta a ricìviri i rijala di Natali.\nLu Zuccu, quasi ca si l'avìa scurdatu. Picchì na ca pari un catàvaru a prima cosa ca penza è jirisinni ê festi di pajisi, lòggicu.\n«Ma cci vo' jiri cumminata d'accussì ô Zuccu? A mia pari ca ti giuvassi tanticchieddha d'abbentu.»\n«Megghiu abbentu di jiri ô Zuccu nun cci nn'è!»\n«Già mû visti stu film »\n«Bonu staju, avà.» Giuvannuzza ci fici l'occhi duci.\nNardu sbuffau. «Va bonu, su mi dici ca è chissu zoccu ti giuva, allura putimu jiri.»\nGiuvannuzza ci satau di ncoddhu e l'abbrazzau. «Grazzi», murmurijau.\n«Mancu l'hâ diri.» Iddhu a strincìu comu siddhu avissi statu l'ùrtima vota ca a vidiva e a so testa si sbacantau di tutti i pinzera e frastorni.\nNardu grapìu lu purteddhu, scinnìu e si desi na taliata ntunnu. Na burijata di ventu attassatu﻿﻿ (na folata di vento gelido) lu mmistìu. Lu tempu era nivarrusu, ma di nivi nun nni cascava cchiù. S'accucciau nnô cappottu, si vutau pi cuntrullari a màchina e jittau un suspiru di sullevu. Di ncostu â manigghia dû purteddhu, cc'era na grattateddha leggia e fina fina.\n«Pi na stricateddha accussì nica pozzu macari chiùdiri n'occhiu, armenu nun mi 'ppizzu a sirata.»\nAbbonè ca a furtuna l'avìa pigghiatu pû cozzu a sta botta, ca Giuvannuzza nun s'avìa struppijatu e a màchina era, o fussi megghiu diri pariva, ancora sana.\nSulu chista cci avissi mancatu. Ḍḍa beddha 500 nìguru carbuni si l'avìa accattatu chî sparagni di anni e anni e ci avìa custatu quantu â Girmania, appoi va' a tròvala n'autra màchina!\nNardu ci prujìu a manu a Giuvannuzza e l'ajutau a scìnniri. Nun fìciru mancu na vintina di passi ca na màchina famigghiari si parchijau davanzi a iddhi a l'autra banna dâ strata.\n«Cucinu Gnazziu!»\n«Cucinu Nardu», vucijau iddhu dû postu di guida. «Quantu scinnu e ti vegnu a salutu comu lu Signuri cumanna!»\nCurrennu, Gnazziu chiudìu a màchina, travirsau e l'abbrazzau forti. Pariva ca èranu anni ca nun si vìdivanu.\n«Comu simu, cucì? A famigghia!» accuminciau iddhu, ma, prima ca Nardu ci putissi rispùnniri, si vutau agghiri di Giuvannuzza e si livau a còppula pi rispettu. «Nun m'âva 'ddunatu dâ Vurpi, sabbinidica macari a vassìa.»\n«Vassìa? Ma su ni canuscemu di na vita!» lu vannijau babbijusa iddha. «Di ssa manera vecchia mi fa' sèntiri!»\n«Ti dumannu pirdunu, Giuvannuzza», ci dissi ridennu. «Allura, comu siti misi? Avìstivu prubblemi cû viaggiu? Ju mâ visti cû signuri pi vèniri, si scìddhica ca è na maravigghia di sti jorna.»\n«A nuautri nû veni a dici? Antura na màchina ni vinni di ncoddhu e facuntu ca ntappà'umu.» Nardu suspirau. «Ancora n'âm'a ripigghiari.» Giuvannuzza ncugnau e iddhu a strincìu forti.\n«Quantu mi dispiaci Stu tempu nun cci vuliva, appoi su cuntamu macari a chiddhi ca a màchina nâ sannu purtari i risurtati si vìdunu.»\n«I cristiani cci mòrunu pi sti minchiati», murmurijau Nardu.\nLu surriseddhu ca Gnazziu purtava sempri scumparìu.\n«Su cc'è quarchi cosa ca pozzu fari pi ti 'jutari», ci appujau a manu supra a spaddha a Nardu, «dimmillu.»\n«Mâ pozzu fidari, nun ti frasturnari, ma cumpari.» Nun è ca nun si fidava di Gnazziu, pirò nun èranu cosi ca putìvanu arrisòrbiri l'autri, i so emuzzioni. Chisti èranu cosi ca iddhu avìa a risòrbiri.\n«Pi canciari discursu, quann'è ca a nostra beddha cumarca si torna a vidi? A' pinzatu a quarchi canzuna frisca comu sa' fari tu ca putimu pruvari?»\n«Pi ti diri a virità, nun aiu rinisciutu a pinzari a nenti», calau a testa, câ facci nfusca e a taliata vascia. «Avi un misi sanu ca mi 'mmazzu pi mi mmintari quarchi cosa, pirò nun mi nesci nenti.» S'assittau ntâ banchina e si purtau i manu ntâ facci, lu cappeddhu ci cummigghiava l'occhi. «Nenti!»\nMacari Giuvannuzza s'assittau e l'abbrazzau pi ci dari tanticchia di cunortu.\n«Nardu, nun hâ èssiri 'ccussì duru cu tia. Su' tempi traficusi pi tutti pari nuautri musicanti, e tu sempri t'a' livatu a vita a travagghiari! Vurpi, tû ricordi di ddha vota ca nun vuliva vèniri â scampagnata pi finiri di scrìviri ddha canzuna?»\n«Ca certu, aviva na jurnata sana ca nun si 'lluntava dû chianuforti!»\nNardu circau d'ammucciari a risateddha ca ci nisciva dâ vucca, ma nun cci potti.\n«Ḍḍu jornu mi stà'uvu udiannu »\nGnazziu si calau e ci jisau lu cappeddhu. «Ma ddhu jornu tu ni rijalasti lu nostru successu cchiù granni, Eh Cumpari! I Vampi sunàssiru ancora jintra ô garaggi di Arricu senza 'i tia, senza i ta canzuni. Nziccatillu ntâ testa», ci dissi e ci tuppulijau ntâ frunti. Nardu surridìu.\nSiddhu I Vampi jìvanu avanzi ci avìvanu a diri grazzi a Nardu, lu sapiva. E sû miritàvanu tuttu paru ddhu successu: ognidunu dû quartettu avìa sicutatu lu so rolu senza ca mai nuddhu s'avìa lamintatu. Chistu stranu putiva pàriri, ma Nardu cci avissi misu a manu supra ô focu ca, siddhu mai avìssiru spuntatu prubblemi, s'avìssiru arrisurbutu senza cunzicutanzi (conseguenze)﻿﻿ pû gruppu.\nGnazziu ciusciau. «Allura, tû vo' satari lu Zuccu avannu o ni damu na 'nnacata!» e ci prujìu a manu a Nardu. Iddhu l'acchiappau e si susìu. Gnazziu era n'amicu veru, l'ùnicu amicu di quann'era picciriddhu ca nun l'avìa ancora abbannunatu.\nTutti tri parteru pâ chiazza, quarchi minutu e l'annu di travagghiu avissi finutu ufficiali. Deci anni prima, avìanu fattu a stissa strata. Tannu, jìvanu ancora â scola: tri carusitti spinzirati ca aspittàvanu ddhu mumentu cchiù assai di ogni autra cosa pi si ripusari dû studiu. Ora i ziti si tinìvanu pâ manu, ma lu vrazzu di Gnazziu ntunnu ô coddhu di Nardu era tistimoniu di na lijami ca lu tempu nun putiva ntaccari. Ora nun si putìvanu manciari cchiù lu farsumàguru nni Nardu, ascutari i barzilletti di so nannu assittati davanzi ô fucularu. I so nanni nun cc'èranu cchiù, e nimmancu i tri carusitti, ma certi cosi nun avìssiru canciatu mai.\nL'affacciata làvica dâ Matrici, a chiesa di Santu 'Ntoni, supranijava majistusa a chiazza dû Cirasitu, cummigghiata d'un mantu di nivi duppiu. I lampiuna èranu gia addhumati siccomu stava scurannu, ma ancora lu celu era cchiù rosa ca blu. Ḍḍa picca di celu ca nun era uccupata dî nèvuli, si ntenni.\nLu squarquarari di l'ùrtimi carcarazzi ca s'arricampàvanu s'ammiscava â parracìa dî genti. I campani sunàvanu, ntunannu pû centru dû pajisi.\nA Nardu si ci arrizzaru i carni. Avìa statu sempri lu mumentu cchiù attisu dû misi pi iddhu: lu senzu di familiarità, di junciuta, e sapiri ca i vacanzi èranu davanzi â porta nun si bastàvanu a pagari﻿﻿ (non aveva prezzo), doppu misi di travagghiu. E puru, sta vota i campanijati assumigghiàvanu cchiù assai a l'appeddhi d'un funirali ca a chiddhi di na festa di pajisi.\n«Talè!» Gnazziu nnicau a n'omu c'un sicchiu chinu ntê manu, di quarchi sustanza lìchita, ca si muviva fermu davanzi â ligna.\nNardu alluzzau a vista﻿﻿ (aguzzò lu sguardo), ca, pi custioni di sicurizza, s'avìa a mantèniri na beddha distanza dû focu. L'omu acchianau supra ô munzeddhu di ligna ca stava a centru di chiazza e, c'un muvimentu a chirchiu (circolari)﻿﻿, ci sdivacau lu lìchitu di supra. Sbacantatu lu sicchiu, scinnìu e ci fici signu a Patri 'Ntuninu. Iddhu, si nn'addunau, accuminciau a girijari ntunnu ô Zuccu mentri ca jittava acqua biniditta a tutti i banni.\n«Cca simu!» ci fici Giuvannuzza scutulànnulu pû cappottu.\nAncora sulu i primi faviddhi èranu, ma pî cirasitani chiddhu era lu principiu dû Zuccu. Lu battimanu dâ fuddha fici trunijari a chiazza peggiu d'un tirramotu. Chiddhu, mmeci, era l'accuminciu dû caos: lu mumentu di l'auguri. I cristiani si nni jìvanu di na banna a l'autra dâ chiazza comu tanti furmìculi pi si fari l'auguri e pi fistijari. Cc'è cu' era a manu vacanti, cu' s'avìa purtatu d'appressu pacchi e pacchiteddhi pi si livari lu pinzeri dû rijalu e cu' stava già jisannu a buttigghia di sciampagna a l'aria pi stuppari. Fistijamenti. Quantu lu siddhijàvanu a Nardu. Fàrilu ê so casi stu schifiju nun cci piaciva propia?\nCu tuttu ca Gnazziu un santu era, purtroppu, avìa a stissa malatìa di chiddhi ca jinchìvanu lu pajisi di scrusciu senza scaciuni.\n«Stê turnannu!» ci schigghiau a Nardu e Giuvannuzza, e, nta na vutata d'occhi, già l'avìanu persu di vista.\nTutti ci passàvanu davanzi, fujìvanu, jittàvanu vuci, ma Nardu nun si smuviva.\nPi diri lu veru, èranu picca nta ddha chiazza: iddhu, Giuvannuzza, a culonna di focu sarbaggiu ca si jisava e i so pinzera. Se, sempri chiddhi ca avìanu scumparutu ntâ màchina. Iddhi se ca mai l'avìssiru abbannunatu, nfatti si l'avìssiru vinutu a circari macari a l'autra banna dû munnu.\nLu ciàguru di fumu ci trapanau nnê naschi, lu caluri ci accarizzava a facci. Nardu pinzava ca lu toccu leggiu e duci dî ciammi, lu scattiju (scoppiettio)﻿﻿ dâ ligna o l'aria di festa l'avìssiru cunurtatu. Be', nun stava funziunannu.\nI campani nun sunàvanu cchiù e, tantu pi canciari, macari lu Zuccu ora avìa n'autru signìficatu. Nun era ligna a sbampari, èranu i furzati﻿﻿ (sforzi) di n'annu sanu ca jìvanu a moddhu (annavano in fumo)﻿﻿. Comu siddhu tuttu ddhu travagghiu duru, ddhu tempu jittatu pi scrìviri canzuni, avìssiru statu ammàtula.\n«Quantu tempu ancora aiu a fari a finta?» barbuttijau Giuvannuzza.\nNardu ciusciau e scattau, allibirtannu tutta a frustrazzioni ca avìa vurricatu ntô funnu dû so cori. «Nun mi rinesciu a livari lu travagghiu dâ testa. Sfardavu n'annu sanu a scrìviri canzuni, canzuni ca rèstunu ntô ma casciolu a fari pruvulazzu, ca stu Natali nuddhu ni chiamau e l'annu facuntu ca finìu. Sparti, nun mâ staju fidannu mancu a scrìviri na canzuna sula pi l'annu ca trasi!»\nPatèticu, ma si sintiva già cchiù lìbbiru.\nS'asciucau i làcrimi câ manu. «Giuvannuzza, jeu mi scantu ca ni va a finisci a cògghiri carduna campagni campagni », dissi sugghiuzzannu. «Tu nun ti mèriti chistu, mèriti megghiu » e cascau 'n terra a dinucchiuna (in ginocchio)﻿﻿.\nGiuvannuzza lijau i vrazza (incrociò li braccia)﻿﻿. A so taliata, rigurusa ma cummisiriusa, si ci nziccau ntô pettu a tipu cuteddhu.\n«Nardu Scagghia, ascùtami ora picchì nun tû tornu a ripetu cchiù. Mi capisti?»\nNuddha palora niscìu dâ vucca di Nardu.\n«Tu sì valenti.»\nNardu jisau a testa.\n«Tu sì valenti, Nardu miu. Pirò, hâ capiri ca nun tâ fidi sulu. Sicunnu tia na màchina po caminari mai senza roti? L'aceddhi sâ fìdunu a vulari cu n'ala sula?»\n«No », murmurijau iddhu ntra un sugghiuzzu e n'autru.\n«E allura comu penzi ca tâ fidi a fari tutti cosi sulu, tu?»\nNardu niscìu na sarbietta di sita dâ sacchetta e si turnau stujari via i làcrimi, l'occhi ci sbampàvanu di mòriri e si vidìvanu ancora boni i signa dû chiantu. Appoi si susìu e s'abbirsau cappottu e cappeddhu.\n«Raggiuni a li, sugnu bonu a nenti.»\nGiuvannuzza ci pizzicau viulenta a jargia.\n«Ahia! Ma chi ti pigghiau?»\nLassau a prisa.\n«Jeu cû muru stava parrannu?» spiau furiusa. «Gioja, tu non è ca sì bonu a nenti. Tu sì sulu ntrunateddhu﻿﻿, ca è n'autra cosa.»\nNun era na nuvità, di èssiri.\n«Zuccarata, c'avissi a fari allura? Sugnu cunzumatu!»\n«Nun cci curpi tu nta sta storia, sicura sugnu ca prima ca ti nni po' 'ddunari ti veni na pinzata pâ canzuna nova.» S'abbicinau a iddhu e ci jittau i vrazza nnô coddhu. A so vuci s'arritirau﻿﻿ (si affievolì). «Sulu, m'hâ prumèttiri ca nun mi 'mmucci nenti. Semu na cucchia, Nardu. Comu ti pozzu 'jutari su mancu sacciu zoccu ti spercia?»\n«M'hâ scusari.» A tinni stritta ô so pettu, comu siddhu a vulissi prutèggiri di quarchi cosa. Ma era di iddhu ca l'avissi avutu a prutèggiri, Giuvannuzza stava di ddha manera pi curpa so. Spissu, a via di pinzari troppu assai a l'autri, va a finisci ca i firimu e nun nâ fidamu nimmancu a fari i cosi bonu comu avìssimu vulutu. Tanticchieddha di eguìsimu giuva, ê voti. Di capillu Nardu l'avìa caputu, ma riniscìrilu a fari era tuttu n'autru discursu.\nA schigghia strìjula di na signura sguarrau (squarciò)﻿﻿ l'aria. Giuvannuzza si staccau subbitania di Nardu.\n«Jemu a cuntrullari!» lu pigghiau pû vrazzu e attaccau a fùjiri ntâ dirizzioni dâ vuci.\nNa vicchiareddha stava malu riddutta 'n terra appressu a un bancarozzu ca vinniva stigghioli, aviva na manu ntâ facci e l'occhi lacrimusi. Na sfunnacata di cristiani s'avìa accucchiatu ntunnu a iddha, ma nuddhu sapiva zoccu fari. Nardu e Giuvannuzza si fìciru spazziu ntra a fuddha a via di guvitati.\n«Nardu, quantu ti facisti granni!» circau di si sùsiri p'abbrazzallu, ma nun cci potti e s'appi a turnari a stinnicchiari.\n«Chi succidìu, Gna Francisca?»\n«Antura sciddhicai e 'llavancànnumi mi struppijai lu dinocchiu», ci dissi pantaciannu.\nMentri ca Nardu stava assittatu ca ci tiniva a manu â signura, Giuvannuzza ci spustau lu cappottu di piddhizza e jisau accura l'orru di l'àbbitu. Lu dinocchiu era russu e chiuttostu vunchiatu.\n«Quantu ci doli?» ci spiau Giuvannuzza, e alleggiu ci passau a manu nnô vunchiazzu. A Gna Francisca jittau un gimimentu tantu ricugghiutu﻿﻿ (gemito tanto represso) quantu dulurusu.\n«Na botta di chiddhi pisantuliddhi si pigghiau vassìa, ma nun mi si frastorna ca cca cci pinzamu jeu e lu ma zitu.»\nA vecchia signura ci accarizzau a facci. «Sì n'àncilu di carusa, fattillu diri.»\nN'omu vistutu di cammareri, cu na cammisa janca e un gileccu nìguru, s'abbicinau a iddhi cu na pocu di ghiacciu e na mappina. Lu suduri ci curriva ntâ frunti e ci mancava lu ciatu.\n«L'usamu pi fari i graniti», s'ammanucchiau﻿﻿ (si piegò sulle ginocchia) pi ripigghiari aria. «Ma capaci ca nun è lu megghiu pirìudu!»\nÂ Gna Francisca ci scappau na risata di bon cori.\n«Su nta stu mentri mâ facissi na granita nun mi lastimassi nimmancu si cci fùssiru pinguina pedi pedi!»\nL'atmusfera s'avìa alliggiatu.\nUn surrisu caudu si stampau supra â facci di Giuvannuzza. «Grazzi, avissi a 'bbastari chissu!»\nNardu si fici dari tutti cosi dû cammareri, si calau accantu a Giovannuzza e ci misi lu ghiacciu ammugghiatu ntâ mappina supra ô dinocchiu dâ Gna Francisca.\n«Già lu sentu ca staju rifriscannu.» Ci strincìu i manu a tutti dui cu n'enirgìa e na forza streusi p'èssiri na vicchiareddha duluranti. «Nun sacciu comu avissi fattu senza di vuiautri, grazzi assajuni, grazzi!»\n«Nenti fìcimu, mancu lu ghiacciu lu purtammu nuautri!»\nGna Francisca canciau sprissioni ntâ facci. «Bih, Nardu, chi malaffruntu! Ancora nun t'aiu spiatu lu nomu di sta beddha carusa ca ti pigghiasti pi zita.»\n«Giuvanna Sabbeddhu, a figghia di Arfiu e Catarina sugnu.»\n«Arfiu e Catarina È ca Sabbeddhu senza fini cci nn'è cca ô Cirasitu, qual'è a ta nciuria?»\n«Gna Francisca, a sa famigghia nun cci nn'avi nciuria. Sicuru â ma zita l'a' ntisu muntuari, pirò. Avà, a Vurpi nenti ci dici?»\n«Ca certu, a niputi di Ajitinu lu Tignusu sì! Ma picchì ti chiàmanu di ssa manera?»\n«L'autri dìciunu picchì ajutu a tutti pari comu â Vurpi Giuvannuzza di 'n cuntu pi picciriddhi, ma troppu traficusa mi pari comu schicazzioni. Sicunnu a mia, vistu ca aiu i capiddhi russi, è sulu na scaciuni pi mi chiamari vurpi.»\n«Ca tu i cristiani nun l'ajuti, si visti!» e si misi a rididdhijari (ridacchiari)﻿﻿.\n«Cca cci penzu iu», dissi lu signuri ncammisatu di prima.\nGiuvannuzza si susìu, ma lu dinocchiu l'abbannunau. Nardu l'acchiappau giustu a tempu. «Ti l'avìa dittu iu » Nun l'avìa vistu mai accussì janca nnâ facci.\n«Vassìa turnassi â casa ca sta parennu na morta ca camina, cu tuttu lu rispettu.»\n«Capaci ca fussi a megghiu cosa, lu ringrazziu »\n«Di nenti, già assai âti fattu. Iu sugnu n'amicu di Don Peppi, stamu pruvannu a cuntattallu.» S'assittau di ncostu a Gna Francisca e ci tinni a manu. «Accamora cci pozzu stari iu d'appressu a sa mugghieri, vi putiti ricògghiri.»\nNardu si carricau Giuvannuzza supra ê spaddhi e si pigghiau a strata pâ màchina.\nQuantu cci avìanu mancatu a cueti e a famigghiarità di ddhi strisci supra ê mura virdi sflàvitu﻿﻿ (sbiadito).\nNardu si gudiva lu caudu dû fucularu affunnannu nnâ putruna russa, òttima e signura (nuova di zecca)﻿﻿, ca tiniva ntô salottu. Giuvannuzza ripusava ntô divanu, i rizzi russi ci cummigghiàvanu l'occhi. Purtroppu, pirò, nun ci cummigghiàvanu a vucca, ntali﻿﻿ (così che), cu tuttu ddhu runfulijari furestu (russariri feroce)﻿﻿, Nardu s'avìa cummintu ca era â stazzioni a 'spittari lu trenu.\nLu runfuliju, adaciu adaciu, si nni jìu jennu, ca a beddha addurmisciuta si stava arrivutannu a dritta e a manca. Si vutau ammeri a iddhu, stinnicchiata supra ô ciancu, e si stirau i vrazza.\nNardu ci spustau dilicatu i capiddhi dâ facci.\n«Gioja, cci penzi a quantu anni arretu vìnnimu a stari cca?» ci spiau câ vuci nzunnacata.\n«Quannu?» S'accarizzau lu mentu e scafulijau pi quarchi nfurmazzioni jintra â so testa vacanti. «Mmh, na para d'anni?»\nGiuvannuzza grapìu l'occhi e si misi a jucari chî so rizzi. «Tri anni, mi pari.»\nNardu ci calau a testa﻿﻿ (annuì). «Se, se, accussì hâ èssiri. Era lu '62, sulu ora cci pinzavu.»\n«Ma tannu è quannu vinni jeu, tu già âvi sturnatu a dicidott'anni.»\n«Bah, sturnatu. Sulu pi dòrmiri turnava cca, nâ putiva vìdiri a ssa casa.»\n«E puru avi di quannu vinni ca tu a' statu tranchillu cca. Picchì?»\nGià a so prisenza abbastava a fallu stari carmu, ma, nta stu casu, nun era iddha l'ùnica scaciuni.\nA Giuvannuzza ci si muvìu lu ciriveddhu. «Lu culuri dî mura »\nRisposta curretta.\n«Quannu stavi sulu janchi èrunu ssi mura. O staju dicennu fissarìi?»\n«Giustu dici. Pi chistu, ntô pirìudu ca vinisti tu, dicidivu di canciari tutti cosi.»\nL'occhi di Giuvannuzza si fìciru lùciti. «Picchì tutti cosi ti ricurdà'unu di iddhi »\nDoppu ca macari so matri l'avìa lassatu, quannu cci aviva cinc'anni si nn'avìa jutu a stari chî so nanni materni, ntô quarteri dâ Viddha. A dicidott'anni, avìa turnatu nnâ vecchia casa. Un locu di malisonni e ricordi di scurdari, prima ca arrivava iddha.\nGiuvannuzza ci strincìu forti a manu supra ô vrazzolu dû divanu, ma quarchi sicunnu e a Vurpi turnau ntô megghiu sonnu. Nun cci curpava iddha, era pû veru troppu stanca e laccarata. D'autru latu avìa na sirata sana ca Nardu ci arraccumannava di si ripusari.\nComu potti èssiri ca ddha carusa assangata (affettuosa)﻿﻿, ntilliggenti e di bona famigghia stava durmennu ntô so salottu sulu lu Signuri lu putiva sapiri. Chi spardu! E sparti, tutti i voti ca lu vidiva ci strallucìvanu l'occhi accussì tantu ca parìa na carcarazza davanzi a na gulera di diamanti. Si l'avìa a tèniri stritta, si ripitiva Nardu jintra di iddhu.\nSi susìu dâ putruna e, senza fari scrusci, ci detti na vasata nnâ frunti.\n«Lu fici pi tia.»"
  },
  {
    "text": "Lu giuvini di lu Furnaru. 'Na vota cc'era un furnaru, e ogni matina carricava un'unza di pani a 'na vièstia ca cci java davanti la putía. 'Na jurnata dissi: « Ora jeu dugnu st'unza di pani a sta vièstia, e 'un mi nni duna nuddu cuntu nè ragiuni; si vôta cu lu giuvini: «Vicienzu, dumani vieni la vièstia, comu jeu cci dugnu lu pani, tu cci avi' a jiri dappressu, e avi' a vidiri unni trasi.» Lu 'nnumani vinni la vièstia, e lu furnaru cci detti lu pani; e n'àutru piezzu di pani cci detti a lu giuvini. Vicienzu cci java pi dappressu a la vièstia; scontra un ciumi di latti, e Vicienzu si misi a manciari pani e latti, e a la vèstia 'un la potti arrivari cchiù. Pig­ ghiau e si nn'aggirau nni lu sò patruni. Lu patruni comu lu vitti vièniri senza nenti, cci dissi: «Dumani la viè­ stia vieni arrieri; si tu 'un mi sa' a diri unni va, jeu nun ti vuogghiu cchiù pi giuvini.» Lu 'nnumani vinni la vièstia: e lu patruni cci detti l'unza di lu pani a idda e un pezzu di pani a Vicienzu. Comu la vièstia si nni iju, Vicienzu cci iju pi dappressu; scuontra e scuontra un ciumi di vinu; si mietti a mancia­ ri pani e vinu, e la vièstia si nni iju. Turnau nni lu patru­ ni tuttu pilànnusi ca avía spirdutu la vièstia. Lu patruni cci dici: «Senti: la prima si pirduna, la secunna si cu­ stuna, la terza si bastuna; si tu dumani nun va' a'rrivi la (Ln. , cent ) di pane. vièstia, jeu ti li dugnu boni boni e poi ti nni mannu a la tò casa.» Vicienzu, mischinu, chi fici? Lu 'nnumani quannu vinni la vièstia e lu patruni cci detti lu pani, cci iju pi dappressu; cu tantu d'occhi apierti. Scuontra un ciumi d'uogghiu: «E comu fazzu? ora la vièstia mi spirisci!» Pigghia la rètina di la vièstia e si l'attacca a lu cintu; e si misi a manciari pani e uogghiu. La vièstia tirava, e iddu: «Finissi lu pani, mi nni vinirria.» Spiddennu lu pani, Vicienzu si metti a caminari cu la vièstia: caminannu caminannu scuontra 'na massaria di vistiuola, ca l'ierva era luonga luonga e assai, e li vistiuola eranu magri ca mancu putìanu stari a l'addhitta. Vicienzu jera alluccutu a vìdiri l'ierva accussì luonga e li vistiuola accussi ma­ gri; caminannu caminannu scuontra 'n'àutra massaria; e vidi ca l'ierva jera sicca e spana spana, e li vistiuola gruossi gruossi ca nun pari vieru. Dici 'nta iddu: «Ta­ liati! Ddà ca l'ierva jera luonga, li vistiuola eranu magri; e ccà ca l'ierva mancu si vidi, li vistiuola su' accussì gruossi.» E la vièstia caminava sempri, e Vicienzu cu idda. Camina camina, e scuontra 'na truoja tutta cu la cuda virticchia virticchia; e si nni fici maravigghia ch'a­ via sta suorti di cuda. Cchiù agghiriddà scuntrau 'na bri­ vatura e cc'era 'na buffa chi java assicutannu 'na muddi­ ca di pani, e 'un la putía arrivari. Vicienzu sicutau a ca­ comune. minari e junciu nn'ôn purtuni. La vièstia detti 'na tistata 'nta stu purtuni, e lu purtuni si grapíu e accumparisci 'na biedda Signura, ca dici ca era la Madonna. Comu idda vitti a stu picciottu cci dici: «E tu ccà chi vinisti a fari?» Dici Vicienzu: «Sta vièstia veni sempri nni lu mè patruni a pigghiarisi un'unza di pani; e lu mè patruni 'un avi pututu sapiri mai stu pani unni lu puorta.» «Sì, trasi, cci dici dda Signura, ca ora ti fazzu vìdiri unni lu puorta.» E la Signura si metti a chiamari a tutti l'Armi di lu Priatuoriu: «Figghi miei, viniti ccà!» Scinninu dd'armi, e cui un guranu, e cui un bajuoccu, cui cincu grana: ddu pani finíu 'nt'ôn mumientu. Quannu spiddíu lu pani la Signura cci dissi a Vicienzu: «Ora tu nienti avi' vistu pi strata?» «Sissignura: la prima jurnata chi mi mannò lu patruni pi vìdiri la vièstia unni java, vitti un ciumi di latti.» Rispunni la Signura: «Figghiu mieu, chissu è lu latti chi dietti a mè Figghiu.» «La se­ cunna jurnata vitti un ciumi di vinu.» «Chissu, dici la Signura, è lu vinu unni si cunsagrò mè Figghiu.» «Lu terzu juornu vitti un ciumi d'uogghiu.» «E chissu, dici la Signura, è l'uogghiu chi m'addùmanu a mia e a mè Figghiu. E chi àutru vidisti a lu terzu juornu?» «Vit­ ti, arrispunni Vicienzu, 'na massaria di vistiuola, ierva cci nn'era assai assai, e iddi jèranu magri magri; e puoi vitti 'n'âtra massaria, ca l'ierva mancu si vidía, e li vi­ stiuola jeranu beddi grassi.» «Chissi, figghiu mieu, sunnu li ricchi, ca stannu 'mmienzu lu bieni, e quantu si mancianu mancianu nun cci fa ùttili; e chiddi chi vidisti grassi, e nun hannu ierva di manciari, sunnu li puòviri, ca mè Figghiu li mantieni e iddi 'ngrassanu. E ch'âtru vidisti?» «Vitti 'na truoia cu la cuda virticchia virtic­ chia.» «Chissi, figghiu mieu, sunnu chiddi chi dicinu lu Rusariu e nun l'apprisientanu nè a mia, nè a mè Fig­ ghiu; e mè Figghiu nni fa virticchia.» «Vitti puru 'na brivatura cu 'na buffa ch'assicutava 'na muddìca di pani, e 'un la putía arrivari mai.» Dici: «Chissu è ca un pu­ viriddu addimannò tantìcchia di pani a na, e idda cci detti 'na botta 'nta la manu e cci la fici càdiri; e uora è cunnannatu dduocu, chi va assicutannu 'na muddichied­ da di pani. E chi àutru vidisti, figghiu mieu?» «Nienti, Signura.» «Allura veni ccà cu mia, ca ti fazzu vìdiri jeu 'n'àutra cuosa.» Lu pigghia pi la manu e lu porta 'nta lu 'Nfiernu. Chiddu, mischinu, comu 'ntisi lu scrùsciu di li catini e si vitti 'nta lu scuru, stava murien­ un, e vuosi nièsciri. «Lu vidi, cci dici la Signura: chid­ di chi chiancinu e stannu 'nta sti catini, e 'nta stu scuru, su' chiddi chi stannu 'n piccatu murtali. Camina ora ca ti puortu 'nta lu Priatuòriu.» Si lu pigghia pi la manu, e si lu puorta 'nta lu Priatuòriu; ddà nun sintía nienti, ma cc'iera un scuru ca 'un si vidía nienti. Lu Vicienzu vosi nièsciri, ci si sintía accupatu. «Uora, cci dissi la Si­ gnura, ti puortu a la Crèsia di li Patri Santi. Lu vidi, fig­ ghiu mieu? chista è la Crèsia di li Patri Santi, ca prima era china e uora è vacanti. Camina, ca ti puortu a lu Limmu. Li vidi sti picciriddi? chisti su' chiddi chi muòrsiru senza battisimu.» La Signura cci vulía fari av­ vìdiri lu Paraddisu, ma iddu si cunfunníu; e la Signura lu fici affacciari di 'na finiestra. «Lu vidi, dici, ddu gran palazzu? ddà cci sunnu tri sieggi: na pri tia, na pi lu tò patruni, e na pi la tò patruna.» E ddoppu chistu lu purtau davanti lu purtuni. Ddà la vièstia nun cc'era cchiù. «E ora, dici Vicienzu, comu fazzu a'ggirarimìn­ ni?.... Basta, pigghiu li pidati di la vièstia e mi nn'aggìru a la casa.» Rispunni la Signura: «Chiùjti l'uocchi!» Vi­ cienzu chiuj l'uocchi, e si truova darreri la porta di lu sò patruni. Comu trasi cci cuntau tuttu lu passatu a lu pa­ truni e a la patruna. Comu finisci di cuntàricci lu tuttu, 'mpassalieru tutti tri, e si nni jeru 'n Paraddisu. Iddi arristaru filici e cuntienti E nuàutri siemu ccà cumu li pizzienti. Capaci."
  },
  {
    "text": "A un puvireddu chi caminava a stu munnu munnu, cci vinni 'n testa di fari la via di lu Paradisu, e dissi «Iu aiu a caminari tantu fina a quannu arrivu 'n Paradi­ su: ora vaju n'un Parrinu, mi vaju a cunfessu, e poi nun mi ni vaju siddu primu nun mi 'nsigna la via di lu Para­ disu.» Si nni iju 'nta 'na Chiesa, e vitti un Parrinu, e lu chiamau. Lu parrinu ci iju e cci dissi: «Chi vôi?» «Iu mi vogghiu cunfissari» rispusi lu puvireddu. «Sì, cun­ fèssati; camina;» cci dissi chiddu. Si ni jeru, e lu Parrinu s'assittau e ci dissi di farisi primu di tuttu la Santa Cruci; iddu si fici la Cruci, e poi ci dissi: «Patri, iu nun vinni pi cunfissarimi!» «'Nca allura pricchì vinisti? Nun mi chiamasti tu a mia?» rispusi lu Patri. «Iu vinni, iddu ci dissi, pi farimi 'nsignari la via di lu Paradisu.» Lu Cunfissuri a sta cosa lu misi a taliari, e ci dissi: «La via di lu Paradisu , fìgghiu , è la cunfissioni: iu nun ti lu dicu ca ti vogghiu cunfissari?» Iddu, lu puvireddu, ci dissi arreri: «Iu nun vinni pri cunfissarimi, ma vog­ ghiu cchiù tostu 'mparata la via di lu Paradisu.» «'Nsumma, pricchì vinisti tu stamatina pri fàrimi nèsciri pazzu! Iu mi ni vaju e ti lassu allura!» «Nonsi', rispusi lu poviru , iu nun ni lu fazzu jiri si primu nun mi 'nsigna la via di lu Paradisu.» Lu Preti, nun si lu putennu livari di 'n coddu, ci dissi: «Allura, mentri chi tu ci vôi jiri ora propria accussì a pedi, senti ch'a' a fari: ci sunnu dui vii, na larga e 'n'àutra stritta; tu avi' a caminari ni la via stritta, ma chista via sai com'è? ca tu nun pôi sghimmari di nenti, ed avi' a caminari pedi cu pedi sempri 'ncustu­ nati: ma nun fari ca ti allarghi li pedi, e ti ni vai ni la via larga, pirchì vasinnò trovi tu 'Nfernu!» Lu puvireddu si licinziau, e chinu di rispettu e di cuntintizza si ni iju. Comu arrivau a la casa, pigghiau la sacchina, e ci misi quatturrana di pani, e un cartùcciu di vinu e si ni iju. Comu si misi a caminari, sintènnusi fraccu, si mangiau ddu pani e si vippi lu vinu e sicutava a caminari sempri senza sghimmari li pedi di lu violu strittu strittu. Arriva­ tu chi fu 'nta un paisi, sintiu musica e banna e cantu, e si priau tuttu. Iddu si cridía ca già avía truvatu lu Paradisu, e tuttu cuntenti di avìricci arrivatu, vitti quantu ci vulía picca a truvari la via pi unni si va a lu Paradisu. Trasíu ni la Chiesa, unni si facía la festa di lu Crucifissu, e si iju a'ddinucchiari ni la pidàna di l'artàru pri aduràrisi a lu Signuri. Comu poi spiddíu la festa si ni jeru tutti li genti, e iddu arristau ddà sulu. Poi iju lu Fratellu pri chiùjri la Chiesa, e vitti a iddu addinucchiatu e ci dissi: «'Nca vui chi faciti ccà? Nun lu viditi ca la festa finiu? ora pari chi fussi di giustu di jirivinni.» Oh, rispusi lu poviru, a mia mi faciti ridiri cu lu diri chissu: iu aiu fattu tanta via apposta pri truvari lu Paradisu, e ora vui mi ni vuliti mannari?» «Ma iu, rispusi lu Fratellu, aiu minari coi piedi sempre uniti e a la pari ('ncustunati). l'ordini di chiùjri lu Cummentu pirchì li monaci hannu a mangiari.» «Iu nun vogghiu nenti: nun è ca vogghiu a mangiari di vassía: a mia mi basta sulu e sugnu cuntenti ora ca truvai lu Paradisu.» «'Nca allura, rispusi lu Fra­ tellu, ora ci lu vaju a dicu a lu Guardianu, ca nun vi ni vuliti jiri!» E chiddu sicutava a fari orazioni. Lu Fratellu lu iju a diri a lu Guardianu, e lu Guardianu ci dissi di lassallu stari. Quannu fu ura di mangiari, lu Guardianu cumannau a lu fratellu di purtàrici a lu puvireddu un piattu di cosa, e chiddu ci lu iju a purtari, dicennuci di mangiarisi dda minestra chi ci mannava lu Guardianu. Iddu: «Iu nun aiu bisognu di nenti;» si vutau e vitti ca la sacchìna chi avia ddà a l'agnuni chi primu era va­ canti, a ddu mumentu si truvau china china di pani cà­ vudu, chi facía un oduri di Paradisu, pirchì ci l'avía fattu calari lu Signuri. Lu fratellu ci rispusi: «Iu nun ci lu ri­ tornu a lu Guardianu, vasinnò s'affenni, e mi fa qualchi malu sgarbu.» «'Nca allura, ci dissi lu poviru, pasàtilu supra l'artàru.» Lu fratellu lu pusau ddà e si ni iju fora mittènnusi a taliari di li 'ngagghi di la porta pi vìdiri chi facía. Quannu lu poviru si vitti sulu, e nun avía timuri di mêttrisi a cura nuddu di 'nsocchi facía iddu, si misi a ta­ liari occhi 'ntra occhi a lu Signuri e ci dicía: «Signuri, cu' è chi vi misi 'n Cruci?...» E lu Signuri ci rispunníu: «Li to' piccati!...» «Ma cu' fu chi vi misi la crùna di spini 'n tésta?» E lu Signuri ci rispunnía: «Li to' picca­ ti!» Iddu sicutannu a chiànciri dumannava ancora a lu Signuri cui ci avía misu li chiova, e la fascia ni lu men­ zu; e lu Signuri cci dicía sempri la stissa cosa. Vidennu lu poviru ca lu Signuri ci dicía sempri lu stissu, a chian­ tu forti ci prumisi ca avennu iddu ora truvatu lu Paradi­ su, a pedi soi prumittía di nun piccari cchiù mai! «Iu piccati un' ni fazzu cchiù» ci dicía. Lu fratellu pirò si sintía tutti cosi di la porta e ristava maravigghiatu di stu fattu curiusu. Lu poviru ci dissi a lu Signuri: «Ora ca vi aiu promissu di nun fari piccati, Vui aviti a scinniri a mangiàrivi stu piattu di minestra 'nsèmmula cu mia.» Lu Signuri ci detti piaciri: scinníu, si assittau e si misi a mangiari cu lu puvireddu. Lu puvireddu nisciu lu pani e lu vinu chi lu Signuri ci avía fattu calari. Doppu poi chi fineru di mangiari, lu Signuri ci dissi: «Senti, siddu tu ti ni vôi viniri 'n Paradisu 'nsèmmula cu mia, tu avi' a fari stu cumannu chi ti dugnu iu: Ci avi' a diri a chisti monaci ca iddi su' tutti dannati, e si ni hannu a jiri tutti a lu 'Nfernu, pirchì hannu arrubbatu la sangu di li poviri: iu tannu pirdugnu a iddi, quannu pìgghianu tutta la roba di lu Cummentu, e la dùnanu a li poviri: tannu iu li pirdu­ gnu!... Siddu iddi lu fannu, senti chi aviti a fari: tu avi' a vèniri cu tutti iddi ccà; tu accumenzi a cunfissàriti cu mia stissu, e poi iu cunfessu a tutti iddi, e vi fazzu a tutti la cumunioni; a la finuta di fàrisi la comunioni, ad unu, ad unu, vuàtri muriti tutti, e vi ni jiti ni la gloria di lu santu Paradisu.» Lu fratellu, chi era ancora darreri la porta, a stu discursu arristau 'mpatiddutu; e lu iju a cun­ tari a lu Guardianu; lu Guardianu a la prima e secunna vota nun ci vulia cridiri, ma quannu ci cuntau ca lu Si­ gnuri scinníu tri voti, e ultimamenti mangiau cu chiddu, allura ci critti, e ci dissi a lu fratellu: «Fa acchianari ccà ad iddu quantu armènu la sentu bona e mi ni pirsua­ du.» Lu fratellu, ca era un buonomu, ci iju a chiamari subitu a lu puvireddu, lu quali obbidennu a lu cumannu di lu Signuri, ci iju. Lu Guardianu, comu lu vitti, ci dis­ si: «Chi è chi mi cunta lu fratellu? chi successi? iu nun ci criju si nun lu sentu di vui.» «'Nca, Signuri, chi avi ad essiri? iu nun sàcciu àu­ tru ca siti tutti dannati, e lu Signuri mi dissi ca siddu nun dati tuttu a li poviri, vi ni jiti a lu 'Nfernu!» «Mai, ri­ spusi lu Guardianu, nuàtri a lu 'Nfernu nun ci vulemu jiri; ni cuntintamu dari tuttu a li poviri, basta chi jamu tutti 'n Paradisu! ora fazzu sunari la chiamata, e fazzu vèniri a tutti li poviri ni la Chiesa.» Sunau la chiamata e spartèru tutti cosi a li poviri, lassannu anchi li stabili pi legatu perpetuu a tutti li puvireddi. Doppu d'aviri spinnutu tutti cosi, lu puvireddu vitti ca lu Signuri era ni lu cunfissiunàriu chi aspittava. Pig­ ghiau iddu e ci iju lu primu. Si cunfissau lu puvireddu primu e poi lu Guardianu e li monaci, e tutti àppiru l'as­ suluzioni. A la finuta iddi si ficiru l'apparicchiu, e lu Signuri poi ci niscíu a tutti la cumunioni. Comu ci facía la comunio­ ni ad unu ad unu, spiravanu e si ni jèvanu 'n Paradisu. Lu Signuri, a la finuta di la funzioni spiríu e si ni iju. Tutti li genti chi fòru ni la Chiesa, ed anchi chiddi chi sinteru cuntari lu fattu, si cummirteru tutti, e mureru 'n grazia di Diu. Polizzi-Generosa."
  },
  {
    "text": "Si cunta e s'arriccunta un billissimu cuntu. Cc'era 'na vota un rimitu 'nta un vuoscu, chi si nni java all'acqua. 'Na jurnata chi vinía di l'acqua, cci cum­ paríu un Principi, e stu Principi era dimuoniu. La sira scurà' ddà. Trasennu cci dissi: «Oh! rimitu, stasira dù­ nami alluoggiu» (ma lu Signuri nun cci l'ammuntuà', ca si l'ammuntuava, spiría lu diavulu). Dici lu rimitu: «Io 'un aiu unni arrisittàrivi; ma puru trasìti; nni strin­ ciemu, e finisci.» La sira lu Principi niscì' tanti cosi di manciari: pani, ricotta, cuosti; ma lu rimitu 'un ni vosi accittari, ca lu sò gibu era erba ed acqua. Lu 'nnumani lu Principi cci lassà' lu cavaddu, li vièr­ tuli, e 'nzo chi cc'era ddà, e partíu, cu la calunnia ch'avía a stari tri jorna. «Viditi ca io partu; (dici), a li tri jorna io mi vegnu a pigghiu tutti cosi.» E parti. 'N passannu li tri jorna, lu cavaddu hinía: hi hi hin! Lu rimitu dici: «Oh! poviru cavaddu! tri jorna, e stu Principi nun veni, e lu poviru cavaddu mori di pitittu!...» Nesci, e vidi chi di lu letto per capirvi tutti e due). cosa cc'era 'nta li vièrtuli. Comu arriscidì' li vièrtuli, truvà' priparati cappeddu, àbbiti, rasòlu, specchiu, sapu­ ni, cammisi, sina a li scarpi lustri; e dinari 'n quantità. Comu vidi sti 'mbrogli, pigghia lu spècchiu e si taliò: «Ah! chi sugnu làidu bruttu cu sta varva!» Pigghia lu ra­ solu, e si leva la varva, si vesti di dd'àbbiti, accravacca, e si nni ij'. «Zittu, cavadduzzu, ca ora lu primu paisi chi jamu, ti dugnu a manciari, a biviri e tuttu.» Comu af­ facciò 'n punta di lu paisi di Vaddilonga, vicinu la Ma­ donna di li piccaturi, lu cavaddu si misi a hiniari: hi hi hin! cuntenti ca già la cosa cci java bona; pirchì chiddu cavaddu era n'àutru diavulu. Comu junci vicinu a la Madonna, lu lucanneri ca lu 'ntisi hiniari affacciau: «Oh chi Principi chi veni! Mu­ gghieri mia, chi Principi chi stà vinennu!» Lu Principi, ca lu rimitu paría un Principi junci, e scravacca. «Prestu, dati adènzia a stu cavaddu! Dàticci viersu, ca l'aiu mortu di fami; abbivrâtilu!» Pigghia cincu piezzi, e cci li detti a lu lucanneri pi cuvirnari a lu cavallu. «Chi cc'è di manciari?» «'Nzo chi vuò', signuri.» Manciò, e a lu cammareri chi lu sirvì' a tavula cci detti du' pezzi di cumplimentu. La sira accinau, e po' si ij' a curcari. Lu lettu era cunzatu bonu, la biancaria la megghiu che non avi altre idee a lu di là dal suo piccolo monno, ricorda chel che vede. fame; dategli da bere. chi cc'era. La notti, 'mmersu sett'uri, calanu tutti li dimo­ nii di lu 'Nfernu, e si lu purtaru cu tutti li tavuli, li trìspi­ ta, e 'nzo chi cc'era 'nta la càmmara, e la càmmara cci la lassaru bedda pulita. Lassamu a iddu, ca è beddu pulitu a casa di lu diavu­ lu, e pigghiamu a lu lucanneri. Lu 'nnumani matinu lu lu­ canneri era maravigghiatu ca lu Principi 'un si sdruvigghia­ va. Era menzijornu, e nun chiamava. Stetti n'âtru pocu, e po' iju a gràpiri la porta; ma chi! truvà' la càmmara nìvu­ ra nìvura comu la pici; e si pirsuadì' ca ddu gran Princi­ puni era lu virsèriu. Cent'anni di rimitoriu, e 'nt'ôn mumentu a casa di dia­ vulu!.. Vallelunga."
  },
  {
    "text": "C'era 'na vota un Cappillanu chi si avía a diri la missa matinali, chi nui chiamamu chidda di lu Patri­ nostru. Lu sagristanu prontu si 'ncaminau videmma, e iju a sunari la Missa; grapíu la porta di la Chiesa, ed entrati chi fôru tutti dui, lu saristanu s'addunau ca cli­ ra 'na picciridda agghiummarata 'nta un fadali e 'na mantillina, 'mmenzu la Chiesa. Lu sagristanu ni fici addunari a lu Cappillanu, lu quali appena finutu di di­ risi la Missa ci dissi a lu sagristanu: «Primu di jiri­ ninni pigghia ssa picciridda, e la vattiàmu.» La vat­ tiau, e ci misi Maria: poi agghiummarata com'era si la purtau iddu propria, lu Cappillanu, dintra. Addùa 'na nurrizza e la fici addivari. 'Sennu poi granni, ni man­ nau la nurrizza e si tinni a la picciridda. Comu puoi fu fatta granni, e atta a pigghiari statu, la maritau cu lu figghiu di lu Re, lu quali, gratu, si lu misi puru 'n casa. Cu lu tempu essennu la giuvina gràvita, parturiu, e fici un bellu picciriddu. Primittemu ora ca ni lu palazzu c'era 'na cappella, unni avía a diri la Missa lu Cappil ­ lanu. Fu ura di la Missa, e lu preti mannau a chiamari a la Riggina, pri dirici ca iddu era disposta a diri la Missa. Idda ci mannau a diri ca vulía ancora tempu pirchì avía a situari lu picciriddu ni la naca. Lu Cap ­ pillanu a lu pizzuddu ci mannau arreri, e idda ci dissi: «Ora vegnu.» Scursa 'n'àutra menz'ura, e idda nun vinía, ci mannau pri la terza vota a lu cammareri, e idda si ci vutau cu malu sgarbu. Chiddu, lu cammari­ ri, si la singau, e spaziu chi idda si ni iju all'àutra càm­ mara pri pripararisi a la Missa, iddu pigghiau un tim­ pirinu di la sacchetta e tagghiau lu coddu a lu piccirid ­ du di la naca. Comu poi la Riggina si ni iju di ddà ddà chetta di la Riggina; lu cuteddu era untatu di sangu friscu. Comu lu Re vitti sta cosa ci dissi: «Pigghiati ora ora lu picciriddu mortu e vattinni pri sempri di lu miu palazzu!» La Riggina avogghia di scherennarisi , e diri ca nun ni sapía nenti, tutti ci gridaru a la cruci, e dissiru ca fu idda stissa. Basta, siccomu lu Re facía fracassi, idda obbedienti si pigghiau a lu figghiu mor­ tu, anchi la testa, e si ni iju. Comu idda si misi a cami­ nari, doppu un pezzu si truvau 'nta un voscu. Cami­ nannu ancora, pri via ci cumpariu 'na matrona, e ci spijau: «Chi è chi hai?» «Lu vidi chi aiu? ci dice­ va chiancennu e facènnuci vidiri lu figghiu. Mi l'am­ mazzaru, e ni la mè casa tutti dicinu ca fu iu!» «Zit ­ tu, rispusi dda donna, nun aviri paura: Diu, chi ajuta a li giusti, ci farà vìdiri la tua 'nnuccenza.» Basta, la ma­ trona, ca era la Bedda Matri, osservau beni a lu picci­ riddu, e doppu di avillu osservatu, lu tuccau cu lu jìdi­ tu e ci 'ngumau la testa a lu bustu, lassànnuci 'na riga chi paría 'na zagariddina pri quantu almenu si putía vìdiri ca la testa era 'ngumatizza. Poi ci dissi: «Nun lu vidi ca dormi?... Chi vai dicennu?...Lu tò picciriddu è sanu. Spingilu, e vidi!» Lu spingíu, e vitti cu lu fattu ca lu sò picciriddu era sanu e ridía. Poi ci dissi la Bed ­ da Matri: «Scinnilu 'n terra, e vidi si camina.» Comu la matri lu pusau, lu picciriddu si misi a caminari e ju­ cari. Ora lassamu a chisti e pigghiamu a lu Re, chi pi la pena di lu picciriddu e di la mugghieri stava muren­ un. L'amici soi si lu purtavanu a caccia, e la Bedda Matri li fici jiri appuntu 'nta ddu lucali unni era la mugghieri e lu picciriddu. Pirò la Bedda Matri, a la mugghieri la feci ammucciari facennusi dari li so' rob­ bi pri cumparìrici idda. La Madonna si stracangiau la facci e si la fici propriu comu sò mugghieri. Arrivati chi fôru chiddi, la taliaru, e a lu Re ci parsi sò mug­ ghieri: ci avvicinaru e ci dissiru: «Ccà è la Signura?» «Ccà sugnu.» «E stu picciriddu?» «Oh, pi stu picciriddu a lor Signuri primu ci aiu a fari 'na pridichicedda.» A lu cammareri lu discursu nun ci avía a piàciri, e dici: «E chi? nun ni avemu mai 'ntisu predichi?» La Madonna, vidennu chistu, dissi a lu picciriddu: «A tia, va subbitu, e cerca di chisti cui è tò patri!» L'addevu curríu, e si iju a'bbraz­ zari a sò patri. Poi la Madonna ci dissi: «Ora va, dici ora cui t'ammazzau?» «A mia mi ammazzau chistu!» (facennu signali a lu cammareri) «Dunca, rispusi la Madonna vistuta di strània, dunca viditi comu triunfa la 'nnuccenza! Tò mugghieri ni è 'nnuccenti, ed iu 'ngumai la testa a lu picciriddu pri fàriti vìdiri l'onni­ putenza di Diu.» La Bedda Matri allura, fattu signu a la mugghieri di nèsciri, li fici pacificari, ma pirò ci ri­ gurdau di dari un castigu a lu cammareri, e di cchiù ci fici 'na forti riprinnizioni. Lu cammareri appi la pena di essiri mannatu di la casa; e lu Re e la Riggina, men­ tri chi guardavanu pri vìdiri unni era dda donna strà­ nia, nun la vittiru cchiù; e ammirati di lu gran fattu, si ni jeru cuntenti, e s'amaru pi finu a quantu camparu. Polizzi-Generosa."
  },
  {
    "text": "Giusippuzzu. C'eranu tri soru chi filavanu tutti tri. La cchiù nica cu lu tantu filari fici un purtusu ni lu sulàru, e poi pri la curiusità si calau, e vitti di (da) lu pirtusu soccu cc'era ni lu sulàru. Vitti ca cc'era un tavulinu chinu di dinari. Idda, comu vitti li dinari, ci dissi a li so' soru: «Attac­ catimi pri na corda, ca iu pigghiu li dinari.» L'attaccaru pri lu menzu e la calaru. Idda pigghiau 'na fadalata di di­ nari e ci dissi a li so' soru: «Ora tiratimi.» Iddi la tira­ ru, e poi cu ddi dinari ficiru la festa, accattànnusi tanti cosi di mangiari. Poi ci spidderu, e ci dissi a li so' soru lu stissu: di calalla ddà, e pigghiari dinari arreri. La cala­ ru e si pigghiau li dinari arreri. Poi vinniru li latri chi eranu li patruni di la casa e di li grana, ed eranu setti. Truvaru smossi li dinari, e si misiru a fari: «Tradimen­ tu!.. tradimentu!..» La prima vota pirò nun si ni avìanu addunatu, pricchì cridìanu chi ni lu cuntalli, ad iddi cci avía sgarratu l'occhiu; ma la secunna vota si mìsiru a fari casa di diavulu. «Va beni, dissiru li latri 'n cunci­ liu, di ora 'nnanti sei nèscinu, ed unu resta.» Comu a chiddi pirò ci fineru li dinari; l'unicu pinseri chi avevanu era di fari scìnniri a la soru a pigghialli arreri. La calaru, e chidda, secunnu lu solitu, si pigghiau li dinari. Mentri chi si li pigghiava, nesci lu latru di 'mmenzu 'na vutti e ci dissi: «Ora ccà mi si'?!.. E tu si' chidda chi t'avi' pig­ ghiatu tutti li dinari?.. Ora camina cu nui!» Li so' soru comu vìttiru ca idda cchiù nun ci dava cuntu, la lassaru stari ni lu suttirraniu, lassànnuci jiri la corda, pricchì si cridìanu ca la dimura era pri purtari dinari assai. Li latri chi vìnniru si juncèru cu l'àutru e a idda si la purtaru 'n campagna; poi l'attaccaru 'ntra 'na celsa, e iddi jeru a fari ligna pri vùgghila. Idda, la giuvina, nun fa­ cía àutru chi diri: «Ajutu, Cristiani, dàtimi ajutu!..» 'Ntra ssu stanti si truvau a passari un vicchiareddu cu lu sceccu, chi purtava dui casciteddi. Idda, comu vitti passari a chiddu, gridava: «Ajutu, ajutu!» Pigghiau lu vicchiareddu e ci sdillassau la corda cu lu timpirined­ du. 'Ntra li casci c'era cuttuni, e lu vecchiu piatusu, vu­ lennula libirari di la morti, la misi ddà, dintra 'na càscia, e ci dissi: «Si li latri assicutanu a mia e curpìanu cu li cutedda li casci, tu nun n'hai a parrari! Sulu avi' a fari chi quannu iddi 'nfilanu la sciabula, o cosa, tu ci la stuj beni cu lu cuttuni; ma nun ci l'hai a fari viniri 'nsanguniata, vasinnò ammazzanu a tia, e a mia vidèmmi!» 'Ntra stu frattempu vèninu li latri, e vìdinu ca chidda nun c'era cchiù. Si misiru a diri fra iddi: «Cui si la pigghiau?... Forsi appi ad essiri lu vicchiareddu!» E subitu chiamaru lu vicchiareddu dicennu: «A tia, vicchiettu, aspetta, aspetta!» Lu vicchiareddu aspittau, e chiddi ci curpiaru la càscia. La giuvina di ddà dintra ci l'asciuttava cu lu cuttuni. Iddi comu vìttiru ca la sciabula ci vinía 'sciutta, e lu vecchiu nun ni sapia nenti, lu lassaru jiri. Comu lu Vecchiu arrivau vicinu lu paisi, pusau lu vastuni e scar­ ricau li casci. Lu vastuni comu lu pusau ciuríu, e si vitti affacciari unni pusau lu vastuni, un gran palazzu. Lu vecchiu niscíu a chidda di li casci, e ci dissi: «Vidi ca iu sugnu S. Giuseppi! Nun ti scurdari di dirimi la patrinostru; vasinnò, si tu ti scordi a mia, iu mi scordu a tia, e ti fazzu assaltari arreri di li latri! Per cui, pensa beni!» «Iu nun mi lu scordu, dissi la giuvina, di dirici lu patrinostru!» Ddà 'n facci lu palazzu chi fici affacciari San Giuseppi, cc'era lu palazzu di lu Re. Comu agghiur­ nau, la famigghia riali iju pri affacciari: dissiru 'ntra iddi: «E cui lu fabbricau stu palazzu 'n tempu 'na nut­ tata? Forsi lu fabbricaru li spirdi? o su l'occhi nostri? Ccà, pi certu, misteriu cc'è!» La famigghia Riali pirò nun facía àutru chi stricarisi l'occhi, cridènnusi di ancora essiri cu lu sonnu durmienti. Poi di ddu palazzu affaccia 'na Signurina, e 'na cammarera. Chiddi la misiru a taliari tutti; e a lu Re ci piaciu assai lu quatriceddu. Pinsau lu Re tiniri 'na bona festa pri fari viniri lu piaciri a la si­ gnurina di jírici! Accussì fui. Idda si vistiu pulitissima e ci iju mascarata. Comu pirò la cchiù megghiu vistuta era idda, ci ficiru largu tutti, dicennu: «Veni 'na Signuri­ na. Dàticci lu passu! Facìtici largu.» Idda stetti un bonu pezzu e poi si ni iju. Lu Re avvisau a tutti pirò pri vìdiri chista Signura dunni jia; ma nun fu possibili di putirila vìdiri. 'Nsumma tinennu fistinu pri tri siri, nun fu possibili putilla vìdiri unni si ficcava. Iddu, lu Re, comu la vitti lu dumani af­ facciata, ci mannau pri partitu. Idda ci dissi sì! Subbitu si spidderu li capituli e si spusaru. Ficiru un larghissimu trattamentu. La sira quannu già si avìanu a jiri a curcari, si scurdau la Signurina di diri lu patrinostru a San Giu­ seppi. San Giuseppi pirò la fici assaltari di li latri, li quali primu di jìrici, ci mannaru 'na vecchia pri mettiri un pizzinu sutta lu chiumazzu di lu Re mentri chi dur­ mia. Li latri poi assaltaru la Rigginedda; e ci dissiru: «Sùsiti!» La ficiru sùsiri di lu lettu e ci ficiru pigghiari 'na quadàra; e la Rigginedda la iju a pigghiari. Ci dissiru poi di pigghiari li ligna, e l'acqua; e idda li iju a pigghia­ ri. La Riggina pirò ogni viaggiu chi facía, jia a stuzzicari a lu Re pri farlu sdruvigghiari, e lu Re nun sintía nenti, pirchì avia ddu pizzinu sutta lu capizzu. Idda iju ni li la­ tri ciancennu e ci dissi: «Ora chi vuliti cchiù?» Iddi ci dissiru ca vulíanu li fòrfici pri tagghiàrici li capiddi. Idda arrabbiata si ni iju 'nta 'na cammaredda e si addi­ nucchiau dicennu un patrinostru a San Giuseppi. San Giuseppi, mossu a li prighieri di chidda, e vidènnula 'nta 'na tinta circustanza, scinníu e ci dissi: «Spògghiati, e dùnami ssi vesti toi!... Tu già ti scurdasti a mia, ed iu mi scurdai a tia! Lu patrinostru nun mi l'hai dittu cchiù! Ora iu ti fici assaltari di li latri!» San Giuseppi si vistíu di li vesti di chidda, e si trasfurmau com'era chidda. Poi S.Giuseppi ci dissi a li latri: «Lor Signuri chi vonnu li fòrfici? Ecculi! tagghiatimi li capiddi.» Ci tagghiaru li capiddi; e comu poi vugghía la quadàra, San Giuseppi ci dissi: «Sàcciu ca vuiàutri Signuri mi aviti a calari ni la quadàra. Ma prima di ssa cosa, iu vogghiu fatta 'na gra­ zia, ed è chi tutti setti aviti a dari un ciusciùni a lu fuo­ cu.» Iddi si calaru pri dari lu ciusciùni a lu focu, e San Giuseppi fici vutari la quadàra cu l'acqua vugghienti, li squadau a tutti. Li latri arristaru morti ddà. San Giuseppi poi iju ni la cammaredda di la Riggina, e ci ristituìju li robi dicennu: «Vidi ca li latri su' tutti morti, pirchì iu ci fici vutari la quadàra, e mureru. Vidi ca sutta lu capiz­ zu di lu Re, c'è un pizzinu; ora ci lu va' a levi! Vidi ca cui ci purtau lu pizzinu fu 'na vecchia. Tu la chiami, ca iu ti la 'nsignu, e tutti ssi morti li farai carriari d'idda. L'urtimu mortu pirò ci lu cusi cu idda, quantu almenu si allavanca puru la vecchia cu lu mortu!» San Giuseppi poi si ni iju, e ci lassau dittu a la Riggina: «Nun mi scurdari, vasinnò iu mi scordu arreri a tia.» «Iu nun mi scurdirò mai a Vui, pirchì v'aiu tantu obbligu pri li be­ neficii ch'aiu ricivutu!» E già si licinziaru. La Riggina subbitu iju a livari lu pizzinu di lu capizzu di lu Re; e chiddu, stunatu e surprisu, si sdruvigghiau. Idda poi ci cuntau lu fattu, e iddu arristau assai ammiratu di San Giuseppi, e l'ebbiru sempri protetturi, avvucatu e patru­ ni! Polizzi-Generosa."
  },
  {
    "text": "Micheli Arcangilu e un sò divotu. Si raccunta chi cc'era un maritu nna mugghieri chi avíanu un figghiu picciriddu, ed eranu divoti assai di San Micheli Arcangilu, e sempri ogn'annu cci facìanu la festa. 'Ntra stu tempu muríu lu patri, e la mugghieri quannu chi vinía la festa di San Micheli Arcangilu, di chiddu chi putía, cci facía. Poi vinni un tempu chi nun avía cchiù chi pigghiari pri fari sta festa a San Micheli Arcangilu; stava avvicinannu la festa e pinsau di giustu, dici: «Ora vaju nni lu Re, cci vaju a vinnu a mè fig­ ghiu e fazzu la festa.» Iju nni lu Re e cci dissi: «Voli accattari stu picciriddu? macari pri dudici tarì; chiddu chi mi duna, basta chi fazzu la festa a San Micheli Ar­ cangilu.» Pigghia lu Re e cci detti cent'unzi; e idda las­ sau lu figghiu e si nni iju. Lu Re avía 'na figghia nica­ redda, e si mìsiru a jucari tuttidui, e la figghia di lu Re avía un pumu d'oru e tuttidui arruzzulavanu stu pumu. Lassamu jiri a chisti chi jucavanu, e pigghiamu a chidda chi iju a fari la festa a San Micheli Arcangilu. Intantu lu Re dicía: «'Unquà chidda si vinni a vìnniri a sò figghiu pri fari la festa a San Micheli Arcangilu, e jeu, chi poz­ zu, nun cci fazzu nenti.» Subbitu chiamau 'na pocu di mastri e fici fari 'na cappella dintra, accattau 'na statua di San Micheli Arcangilu, e cci fici la festa; comu cci fici la festa, cci misi lu velu davanti la statua, e nun si cci vutau cchiù. Pigghiamu a li du' picciriddi chi jìanu criscennu jornu pri jornu. Lu picciriddu, chi si chiamava Pippinu, era fattu beddu grannuzzu, e li Cunsigghieri di lu Re dicìa­ un: «Maistà, chi fa? nenti fa cu chistu; chi cci avi forsi a dari a chissu a sò figghia?» Dici: «'Unquà ch'hè fari? lu pozzu mannari?» Dici: «Lu manna a fari mir­ canzia; cci fa dari lu cchiù tintu bastimentu, e lu portanu a mezzu mari e lu lassanu jiri; e accussì iddu s'annega.» A lu Re cci piacíu chistu, e cci dissi: «Pippinu, avi' a jiri a fari 'na mircanzia. Pensa; hai tri jorna di tempu di 'nzoccu avi' a carricari lu bastimentu.» Lu picciottu, la sira, ogni notti a pinsari 'nzoccu avía a carricari, e 'ntra du' siri nun potti pinsari nenti. L'ultima sira pensa pensa, e si misi a chiamari a San Micheli Arcangilu. Cci cum­ pariu San Micheli Arcangilu e cci dissi: «Nun ti scu­ raggiri; dicci a lu Re ca ti càrrica un bastimentu di sali.» Lu 'nnumani Peppi si susíu tuttu cuntenti; e lu Re ci dis­ si: «Pippinu, chi avi' pinsatu?» Dici: «Sò Maistà mi càrrica un bastimentu di sali.» A tutti cci piacíu; dici: «Megghiu, pri sfunnari cchiù allura!» Ficiru carricari lu bastimentu di sali; Peppi addumannau licenza cu tutti, e si nni iju. Lu capitanu tirau li veli e cuminciau a camina­ ri; arrivannu unni cci parsi a iddu, lu lassau sulu 'mmen­ zu mari e iddu si nni iju cu n'àutru bastiminteddu chi s'a­ vía purtatu appressu. Peppi ddocu, comu fu lassatu, lu bastimentu era ciaccatu, cuminciau a tràsiri acqua, ba­ cazziava, e Peppi cuminciau a gridari: «Oh Bedda Matri! oh Signuri! San Micheli Arcangilu, ajutatimi vui!!» San Micheli Arcangilu ddocu cumparíu, e fici cumpàriri un bastimentu tuttu d'oru, e tira pri un paisi unni cci dissi San Micheli Arcangilu. L'abitanti comu vittiru vèniri stu bastimentu, jeru a vìdiri s'era pri paci o pri guerra e cci dumannaru. Peppi cci dissi: «Vegnu pri paci e nun vegnu pri guerra.» Lu Re ddocu 'mmitau a tavula a Peppi e a stu galantomu, pirchì lu Re nun sa­ pía chi chistu era S. Micheli. Jeru a manciari nni stu Re; e purtavanu un sacchiteddu di sali 'n sacchetta, pir­ chì San Micheli sapía chi ddà nun si usava; e comu si misiru a tavula, jeru pri tastari lu mangiari, ed era grèviu comu la pagghia. Dici: «Ma pirchì stu mangiari ac­ cussì?» Dici lu Re: «Nuàvutri accussì l'usamu.» Pig­ ghiau San Micheli Arcangilu, dici: «Peppi, pigghia ssu sacchiteddu.» Pigghiau lu sacchiteddu; pigghiau n'antìc­ chia di sali, e lu misi 'n capu lu mangiari e lu riminau, e cci dissi a lu Re: «Maistà, Vossa gusta ora ssu man­ giari.» Lu Re dissi: «Bellu è! e di chistu nn'aviti assai?» «Nn'aiu un bastimentu.» «E va caru?» «Va a pisu comu l'oru.» Dici lu Re: «Allura mi lu pig­ ghiu tuttu jeu.» Comu fineru di mangiari cuminciaru a carriari stu sali e pisavanu. 'Ntra un latu cci mittìanu sali, e 'ntra unu oru. Comu si lu pigghiau tuttu lu Re, Peppi s'adinchíu lu bastimentu d'oru; dumannaru licenzia e si ni jeru a jiri la città di Peppi. Lassamu a chisti chi caminavanu 'ntra mari, e pig­ ghiamu a la figghia di lu Re chi stava sempri a lu balcu­ ni a taliari cu l'ucchialuni si vinía stu Peppi. San Micheli Arcangilu quann'eranu vicinu spiríu e fici spirìri lu ba­ stimentu d'oru, e fici cumpàriri chiddu di prima. La fig­ ghia di lu Re comu vitti lu bastimentu, tutta cuntenta: «Papà, dici, chi veni Pippinu! Papà, chi veni Pippinu!» Comu arrivau 'n portu, Peppi iju a la casa a vasari li manu a lu Re, e cci dissi chi mannassi a scarricari lu ba­ stimentu. Subbitu lu Re mannau a scarricari lu basti­ mentu, e s'adinchi na càmmara d'oru; a lu mezzujornu cci fu 'na tavulata e mangiaru e si divirteru. Passati n'àutra pocu di jorna cci dissiru li Cunsigghie­ ri a lu Re: «Maistà, nenti fa, Vossa vidi.» Dici lu Re: «Unquà ch'hè fari?» «Cci manna a fari 'n'àutra mircan­ zia.» Lu Re cci dissi, dici: «Peppi, pensa 'nzoccu avi' a carricari, chi dumani avi' a jiri a fari 'n'àutra mircan­ zia.» Iddu la notti 'un durmia, a pinsari 'nsoccu avia a carricari. Si vutau cu S. Micheli Arcangilu e cci cumpa­ ríu: «Nun ti scuraggiri, dici lu Santu, cci sugnu jeu. Quannu hai di bisognu, chiama a mia. Chi hai?» Dici: «Hè jiri a fari 'n'àutra mircanzia, e sugnu cunfusu 'nzoc­ non riesce a nulla. cu hê carricari.» Dici lu S. Micheli: «Fatti carricari un bastimentu di gatti.» Lu 'nnumani comu agghiurnau dici lu Re: «Chi avi' pinsatu, Peppi?» Dici: «Tutti cosi; m'avi a carricari un bastimentu di gatti.» Lu Re jittau un bannu: Tutti chiddi pirsuni chi hannu gatti, li purtassiru a lu palazzu di lu Re; e iddu l'accattau. Peppi fici adinchiri, a lu soli­ tu, lu bastimentu, addumannau licenzia e si nni iju. Arri­ vannu cchiù 'n funnu di lu stissu postu, lu capitanu lu lassau di nuovu; e chiddu, a lu solitu, stava pi anniàrisi; cuminciau a chiamari ajutu, chiamau a S. Micheli Ar­ cangilu, e subbitu iddu cci cumparíu; fici cumpàriri lu stissu bastimentu d'oru e si abbiaru pri 'n'àutra città. Comu vittiru stu bastimentu d'oru, subbitu la 'mmasciata si vinía pri paci o pri guerra; cci dissiru chi vinianu pri paci; e lu Re li 'mmitau a mangiari a tavula cu iddu. Quannu fu ura di mangiari si misiru a tavula e ad ogni piattu cc'era misu un scupuneddu di giummàra. Comu li vitti Peppi dici: «E pirchì sti scupunedda?» Dici: «Ora lu viditi,» dici lu Re. Comu cuminciaru a mangia­ ri, cuminciaru a nèsciri 'na gran quantità di surci, e ac­ chianari 'ntra la tavula e mangiari 'ntra li piatta, e iddi cu li scupunedda avianu a cacciari li surci. Allura San Mi­ cheli: «Peppi, cci dissi, va pigghia ddu saccu chi pur­ tamu ccà.» Peppi si susíu e pigghia lu saccu ch'era 'ntra la càmmara, lu sciugghíu e lassau quattru gatti, chi as­ saltaru li surci e nni ficiru 'nna carnèra. Lu Re comu vitti sti gatti: «Uh! chi bell'armaluzzi! e nn'aviti assai di st'armali?» «Nn'avemu un bastimentu.» «E vannu cari?» «A pisu comu l'oru.» Comu si livaru di tavula li mannaru ad arricogghiri, e si li pigghiau tutti lu Re; li pisava; a un latu oru, a un latu gatti; e Peppi jinchiu di novu lu bastimentu, d'oru. Comu jincheru lu bastimentu, d'oru, s'addumannaru licenza, tiraru li vela e partèru. Pigghiamu a la figghia di lu Re, ch'era a lu balcuni e taliava quannu vinía stu Pippinu; e comu lu vitti affac­ ciari cu ddu bastimentu chi partiu: «Papà, papà, dici, Pippinu veni!...» e si mittía a ballari. Comu Pippinu arri­ va a lu portu, scinni e va a lu Palazzu; liau li manu a lu Re, s'abbrazzau e si vasau cu la figghia di lu Re; e cci dissi a lu Re di jirisi a scarricari lu bastimentu; e di novu si jinchíu 'n'àutra cammaruna d'oru. Lu mezzujornu poi jeru a tavula; si misiru a mangiari; e finutu di mangiari si nni jeru a ripusari. Allura li Cunsigghieri jeru arré nni lu Re a dìricci li soliti cosi; lu Re cci dissi: «Lassamu­ lu arripusari 'na uttina di jorna.» Passati li ottu jorna, dici: «Peppi, dumani avi' a jiri a fari 'na mircanzia.» La sira si misi arrè a pinsari chi avía a carricari e si vòta cu San Micheli Arcangilu. San Micheli Arcangilu cci cum­ paríu, dici: «Nun ti scuraggiri; dicci chi ti càrricanu un bastimentu di favi.» Comu agghiurnau: «Peppi , ch'avi' pinsatu?» «Papà, Vossa mi fa carricari un bastimentu di favi.» Pigghiaru un bastimentu di favi, s'addumannau 'na billissima licenza, e partíu; e lu capitanu lu lassau in­ tra lu cchiù funnu mari , e si ni turnau. Comu si ni tur­ nau, lu bastimentu cuminciau a jiri traviannu, e Peppi si vutau cu San Micheli Arcangilu. San Micheli Arcangilu subbitu camparíu cu lu solitu bastimentu d'oru, e tiraru pi 'n'àutra cità. Arrivannu a lu portu, subbitu la 'mma­ sciata si jia pri paci o pri guerra. Dici: «Vegnu pri paci e nun vegnu pri guerra.» Lu Re di ddà cità era 'na don­ na; sta Riggina 'mmitau a chisti lu mezzujornu a mangiari ddà. Lu mezzujornu jeru ddà, si misiru a mangiari, comu fineru di mangiari, pigghiau idda e cci dissi: «Vulemu fàrinni 'na jucata a li carti?» E si misiru a juca­ ri a zicchinetta cu San Micheli Arcangilu. Chista era jucatura, chi cu' jia ddà, tutti chiddi omini chi pirdianu, li mittía 'ntra un suttirraniu. Comu si misiru a jucari cu San Micheli Arcangilu, San Micheli Arcangilu sempri niscía grana, chi nun cci finìanu mai; S. Micheli Arcan­ gilu avía persu assai e cci dissi a Peppi ch'avia misu un paru di 'nguanti: «Lèvati ssi 'nguanti.» Iddu si li livau, si misiru a jucari arrè, e vincía S. Micheli Arcangilu; comu San Micheli vitti chi cci avía vinciutu tutti chiddi chi avía persu, e 'n'àutra pocu d'idda, e la stava spussi­ dennu; idda lu 'mmitau a guerra; si puntau l'ura; idda pig­ ghiau tutti li so' soldati, li misi in ordini, e si nni jeru a lu campu e cu San Micheli e Peppi suli cu li spati, e si misiru a battiri. San Micheli Arcangilu fa vèniri 'na fu­ riata di ventu, e li fici annurvari a tutti cu la terra; e poi tagghia lu coddu a la Riggina. La testa allura l'appizza a la spata e si nni va a la cità. Comu arrivau ddà tutti l'ac­ cugghieru pirchì nun la putianu vìdiri, e cci dissiru: «Vulemu a vossia pri Re, vulemu a vossia pri Re!» Iddu dici: «Jeu nun pò essiri, lu faciti vuàvutri, chi jeu su­ gnu a 'n'àutra banna Re.» A la testa cci ficiru 'nna bella gàggia di ferru e l'appizzaru a 'nna cantunera; e San Mi­ cheli cu Peppi si nni jeru a lu palazzu unn'era la Riggi­ na. Comu si nni jeru ddà, pigghia li chiavi e apri lu sut­ tirraniu, e vidi tanti genti tutti muffuti e affamati, e assai morti. Comu vitti accussì cci dissi a Peppi: «Va pig­ ghia un saccu di favi.» Iju a pigghiari un saccu di favi e cci li sbarraru ddà, e chiddi si li mangiaru comu fussiru majali. Mentri fici fari 'na pocu di brodu; fici mangiari a tutti, e fici jiri ognunu a la sò casa. Vinníu tutti ddi favi a pisu comu l'oru, pirchì 'nta ddà città favi nun cci nnli­ ranu; carricau lu bastimentu d'oru; si pigghiau 'na pocu di suldati; dimannau licenza nni ddà cità, e partíu. Arri­ vannu chi facìanu vicinu la cità di Peppi, jittaru 'na can­ nunata pri salutu; lu Re nni jiccau 'n'àutra. Pippina, chi accussì si chiamava la figghia di lu Re, affacciata a lu balcuni, e vidi stu bastimentu d'oru, pir­ chì nun cumpariu, cu banneri novelli; e lu iju a diri 'n currennu a sò Papà, e cci dissi: «Papà, Pippinu veni!» Comu arrivaru a lu portu, mannaru la 'mmasciata pri ji­ risi a scarricari lu bastimentu; lu Re subbitu mannau e cuminciau a scarricari cu S. Micheli Arcangilu. Peppi cu li so' surdati scinnèru, e si nni jeru a lu palazzu; ddà liau li manu a sò Papà; lu mezzujornu cci fu 'na gran tavula­ ta: lu mezzujornu a tavula tutti, mentri chi manciavanu, S. Micheli Arcangilu cci dissi a lu Re: «Vui avivu 'na statua di San Micheli Arcangilu; un annu cci facìstivu la festa e poi nun cci nn'âtu fattu cchiù; pirchì? forsi chi vi mancanu li grana?» Dici lu Re: «Nun mi cci aiu vu­ tatu cchiù.» E S. Micheli cci dissi: «Jèmula a vìdiri sta statua.» Jeru a vìdiri sta statua, ed era tutta muffuta; pigghiau S. Micheli Arcangilu, comu la vitti, un dissi nenti; si jeru a'ssittari e si mìsiru di novu a mangiari. Comu finèru di mangiari cci dissi, dici: «Ebbeni jeu sugnu S. Micheli Arcangilu, maritati a chissi dui, e sicu­ tati a fari la festa a S. Micheli Arcangilu.» Ddocu li ma­ ritaru, li binidicíu S. Micheli Arcangilu, addumannau li­ cenzia e si nni iju. Comu si nni iju, chiddi po' lu 'nnuma­ ni ficiru 'na bella tavulata; cuminciaru a jittari cunfetti e mezzu munnu. Peppi e Pippina eranu cuntenti, lu Re si livau la curuna e la misi a Peppi, e cci fu festa granni. Accussì Iddi arristaru maritu e mugghieri E nuàvutri ccà comu li sumeri. Salaparuta."
  },
  {
    "text": "Cc'era 'na vota un frati e 'na soru; stu frati e sta soru si vulevanu 'stremu bèniri; tanta la bemmulenza chi s'avìa­ un, ca la soru niscíu gràvita. Ddoppu li novi misi avi par­ turutu e avi fattu un beddu figghiu màsculu: l'hannu vat­ tiatu e cci hannu misu Grigòliu; hannu fattu fari 'na ca­ scitedda cu cosi d'oru, 'nfasciagghi d'oru, e l'hannu chiu­ su ddà e poi l'hannu mannatu a jittàri a mari. Sta casci­ tedda si la purtau lu mari; sbatti di ccà, sbatti di ddà, un piscaturi chi piscava la vidi e la va a pigghia; la grapi: «Oh! picciriddu mio, dici, e comu, cu sti gioj, e senza patri e matri?» Ha pigghiatu e cci l'avi purtatu a la casa a sò mugghieri. La mugghieri avía parturutu di friscu, e comu vitti stu picciriddu si umbrau; dici: «E stu picci­ riddu cu' vi lu detti? Io chi vogghiu figghi d'àutru!» «Nenti, mugghieri mia; jivi a piscari e lu truvai a mari.» «Io chi sàcciu chi mi cunti! cu' sa chi cummìni, e poi mi veni a cunti chiacchiari e patòcchiari.» 'Unca stu picciriddu criscía cu li figghi di lu piscaturi, e criscía ad ura e a puntu. Quannu cci parsi ad iddu, lu piscaturi lu mannò a la scola 'nsèmmula cu li so' figghi. Li picciriddi si sannu comu su': sempri si stizzunìanu. Li figghi di lu piscaturi 'na jurnata cci dicinu a Grigòliu: munti non ni 'mpigna, cioè li parole son parole e non valgon nulla. «Vattinni, ca tu un nni si' frati, ca mè patri t'asciò 'nta 'na cascitedda a mari.» Mischinu, si nni va a la casa chiancennu. «Chi hai, figghiu mio?» cci dici lu pisca­ turi. «Nenti; vassía m'avi a diri siddu io a vassía cci sugnu figghiu o no; cà li me' frati mi dicinu ca io nun cci sugnu figghiu, ca m'asciò 'nta 'na cascitedda a mari.» «No, figghiu mio, ca io a iddi asciai 'nta 'na cascitedda a mari, no a tia.» Supra sta palora chi cci dissi sò patri, lu picciriddu si cuitò. Ddoppu jorna, li so' frati princi­ piaru arreri: «Vattinni, ca fusti asciatu 'nta 'na casci­ tedda a mari. Mè patri a posta ti lu dici ca cci si' figghiu!» Grigòliu iju a la casa: «Patri, vassía ora m'avi a diri la virità: cu' è mè patri e mè matri?» «Figghiu mio, mentri tu lu vò' sapiri, senti ccà: Io 'na jurnata jivi a mari, vitti 'na cascitedda a mari e la pig­ ghiai; grapu e viju ca cc'era un picciriddu 'mmenzu cosi d'oru. La cascitedda la sarvai cu li cosi d'oru, e lu picci­ riddu si' tu. Chisti su' li cosi chi avivi misi quannu io ti truvai a mari.» Ha pigghiatu la cascitedda e li 'nfasciag­ ghi e cci l'avi prisintatu. Mischinu, comu 'ntisi stu discur­ su, dici: «Patri mio, vassia m'avi a pirdunari, ma io hê jiri a circari cu' è mè patri e mè matri.» Si spartíu cu sò patri lu piscaturi, e partíu; e si misi a caminari. 'Un sapennu li strati, java sempri dumannannu d'unni iddu avía a pigghiari. Caminu facennu si iju a'rriddùciri di jiri a turnari 'n facci di sò matri. Comu turnò ddà, misi a fari lu maistru di scola, e 'n facci cci stava 'na giuvina ca era sò matri. Sta giuvina vidennu a stu picciottu cci piacíu, e 'un facía àutru chi diri: «Oh! chi beddu giuvini! io mi lu pigghiría pi maritu!» 'Na jurnata, lu mannò a 'mmitari pi jiri a manciari a la sò casa. Ddà cci fici tanti cirimo­ nii, ca lu picciottu si nni 'nnamurau; e talía ora, talía poi, si spijàru di pigghiarisi pi maritu e mugghieri. Dici lu picciottu: «Maritàmunni, e prestu, pirchì io sugnu sulu, e aiu bisognu lu mè sirvimentu.» Hannu nisciu­ tu li fidi e s'hannu maritatu. La sira chi si maritaru, lu picciottu, primu pinseri chi appi, di purtàrisi la cascittina chi cci avía datu lu pisca­ turi. A la finuta di lu trattamentu, li picciotti si nn'hannu jutu nni la sò cammara. Lu maritu misi la cascittina su­ pra lu tavulinu. La mugghieri, ch'era la matri, comu vidi stu baullu scoppa a chianciri; e 'nta idda pensa e dici: «Chistu avi a essiri mè figghiu!» «Ma chi hai? cci dici lu maritu. Chi t'avvinni? Parra!» Idda 'un dava vuci: lu maritu curri e va chiamari lu cugnatu; trasi lu parrinu: «Chi cc'è? cci dici a la soru. Chi t'avvinni, suruzza mia?» «Nenti, cci dici la soru; talía chi cc'è supra ssu tavulinu!» Comu lu parrinu vidi la cascittina, rumpi puru iddu a chianciri e nun si potti tèniri cchiù. «Ma vuàtri, cci dici lu picciottu, cu stu chiantu mi dati scàn­ nalu. Parrati: chi cc'è?» Lu parrinu, strittu, cci dici: «Ora sai chi è? Tu si' figghiu mio e di mè soru. Quannu nascisti, nui ti mannamu a jittari 'nta sta cascittina, e ora ca ti videmu, chiancemu lu piccatu chi ficimu.» «E bonu, cci dici lu picciottu, 'un cc'è bisognu di chianciri, ca lu piccatu di vuàtri lu vaju a scuttu io.» Dicennu ac­ cussì, parti e si nni va 'nt'ôn voscu. Si metti 'nta 'na grut­ ta e si metti a fari pinitenza. Passannu tanti anni ed anni ca facía pinitenza, a Roma morsi lu Papa; e li Vìspichi eranu arrisorti di fari lu Papa, ed eranu 'nchiusi 'ntra na càmmara pi fari lu Papa novu. Dici ca lu Papa si facía a tempi ca avìanu a jittari 'na palumma e a cu' sta palumma cci pusava di su­ pra era fattu Papa. Sta palumma sbattía 'nta sta càmmara ca nun si putía dari paci, e nun vulía pusari supra di nuddu. 'N vidennu chistu, cci hannu graputu 'na finestra pi vìdiri chi facía. La palumma nesci, e unni si va a teni vulannu? unn'era Grigòliu chi facía pinitenza. Arrivannu davanzi la grutta la palumma si firmau; li Vispichi chi stavanu cull'occhi supra d'idda, comu la vidinu 'mpinci­ ri, scìnninu e vannu nna la grutta. Comu la palumma vit­ ti sta prucissioni di Vìspichi, Canonaci e Cardinali, gra­ pi l'ali arreri e si 'nfila 'nta la grutta; e li Vìspichi appres­ su d'idda. Comu tràsinu, vìdinu la palumma pusata su­ pra la testa di stu poviru rimitu; s'addinòcchianu e l'adu­ ranu pi Papa. Poi si lu pigghianu e si lu portanu 'n pru­ cissioni a Roma. Cci fu 'na gran festa e a stu Papa cci misiru Grigòliu Papa. Ddoppu chi stu Papa s'arrisittau, scrivi 'na littra a sò patri ed a sò matri e cci manna a dici ca tantu lu piccatu ch'avía scuttatu, ca avia addivintatu Papa. «Lu vostru piccatu, cci scrivi avi statu la mè furtuna. Pirciò vinniti e dati pi limosina lu tuttu, e vinitivìnni ccà a Roma, pi gu­ dìrivi pi sempri uniti.» Comu lu patri e la matri ricivinu sta littra, granni fu la cuntintizza. Vìnninu tutta la roba, e nni fannu limosina. Si 'mmarcanu, e si nni vannu nni sò figghiu. Quali cuntintizza pòttiru pruvari stu patri e sta matri truvannusi cu sò figghiu! quali cuntintizza di Grigòliu Papa di aviri a sò patri e a sò matri 'nsèmmula cu iddu! Iddi arristaru filici e cuntenti, E nuàtri arristamu senza nenti. Palermo."
  },
  {
    "text": "Si raccunta e si rapprisenta ca cc'era un Re, e si chia­ mava Custantinu. Stu Re era maritatu, e puru si vulía pi­ gghiari 'n'àutra mugghieri: scrivi a Sò Santità Papa Siivestru ca si vulía maritari arría. Papa Silvestru cci manna a diri: «Iu nun vogghiu jiri contra la Divinità.» Iddu cci dici: «Ma vu' aviti a fari cuomu vi dicu i', si no, ap­ priessu ppi bu' cci sarrannu guai.» «Faciti cuomu vuli­ ti; sta libirtà nun vi la dugnu mai, nun sgradìsciu lu cu­ mannu di Diu.» Tannu Custantinu lu manna a'mminaz­ zari: «E si nun faciti cuomu vi dicu iu, priestu la fuga vi fazzu pigghiari.» Lu Papa Silvestru, attimurutu di Diu, cci detti locu, e si nni iju 'nta un voscu a fari orazioni. Ddà Gesù Cristu cci fabbricau 'na Chiesa pi fari orazioni a sò piaciri. Fuoru tanti li prighieri di Papa Silvestru fidili, ca Gesù Cristu mannau 'na lebbra a Custantinu ca lu jittau 'nta un funnu di liettu ca mancu vutàrisi si putía. Misi a chiama­ ri ajutu, e manna li servi a chiamari li mièdici, ma ni­ sciunu cci potti dari ajutu nni dda malatia. Custantinu si cunfunníu, e tannu fici un sonnu priziusu: lu sonnu si spiega e dici: «'Un cci hannu pututu filòsami nè miè­ dici, sulu ci pò lu riparu di Papa Silvestru.» La matina quannu agghiurnau, si livau tuttu allegru e si misi a chiamari tutti li so' Cunsigghieri. «Cunsigghieri mia, dati­ mi ajutu di stu sonnu ca m'aiu sunnatu, di Papa Silve­ stru io l'aspiettu l'ajutu; si lu putiemu truvari, cu' sa unni si nni iju.» E iddi rispunninu: «Lu cunsigghiu è cun­ chiudutu: s'avi a truvari stu Papa Silvestru.» Rispunni Custantinu e cci dici: «Pigliàtivi quantu truppi ca vuli­ ti , e jìtilu a circari.» Ha partutu lu Generali e si nn'avi jutu a circulari lu vuoscu. Trovanu 'na piccula Chiesa ca paría 'na casa, e vitti 'na pirsuna a giru di dda casa. Ci dici lu Generali: «Dimmi chi cosa si'?» «I' sugnu cri­ stianu.» «Si' forsi lu Papa Silvestru?» «Sì, sugnu lu Papa Silvestru: chi cumanna lu miu Generali?» «M'avi mannatu ccà lu Re Custantinu, che vi voli a casa a sò piaciri.» «Iu si cci vulía dari piaciri, cci lu dava tuttu primu.» Rispunni lu Generali: «Papa Silvestru, mi l'âti a fari stu piaciri, 'n casa di Custantinu âti a veniri.» Ri­ spunni Papa Silvestru: «Tutti li piacira vi vogghiu dari; datimi tiempu quantu mi dicu la santa Missa.» Pigghia a lu­ lura tri còccia di rapi e dici: «Chiantàmuli nni lu jardi­ neddu, ca doppu la Missa âmu a mangiari.» E li chian­ tau a la vista di lu Generali. Po' fici 'ngunicchiari tutti li truppi, e si vistíu a Missa. Cala l'angilu di Diu, e cci sirvía la Missa. Lu Generali e la truppa arristaru spavin­ tati vidiennu la gran billizza ca vidianu, e cala supra l'ar­ tàru la Curti cu la Trinnità. Quannu l'ostia spingíu, lu Generali vitti Gesù Bamminu comu Diu ca farfaddiava nna l'ostia e lu cuntau a li truppi. «Chi billizza vìdiri a Diu 'n pirsuna!» Quannu spingíu lu càlaciu, vitti propria lu sangu di nostru Signuri Gesù Cristu. Ebbreu era, e cristianu si fici. A la spidduta di la Missa, lu Santu Papa ringrazia a Diu di dd'Ebbrè' ca si fici cristianu. «Generali, vi vuliti vattiàri?» Rispunni lu Generali: «Cu tuttu lu cori! ca vogghiu fari la liggi divina.» Lu Papa Silvestru lu vattiàu, e iddu si fici cristianu, pri cridiri la liggi catolica. Lu Generali vosi vattiàri tutta la truppa, e si ficiru tutti cristiani pri cridiri la liggi catolica. Doppu cci dissiru li truppi: «Signuri Generali, ora ca vìttimu stu 'mrâculu di Diu, e semu fatti cristiani, ora mangiamu.» Lu Papa Silvestru cci dissi: «Jamu cu­ gghiemu li tri rapi chi chiantammu.» Lu Generali nun cci vulía cridiri: jeru ddà, e truvaru la cosa cumpita. Lu Ge­ nerali ristau ammaravigghiatu vidiennu ca li rapi eranu belli e buoni di (da) cull'ri. Scippa tri còccia di rapi e li duna a Papa Silvestru. Lu Papa Silvestru 'ccuminzà' a dividiri ddi tri rapi a tutta la truppa, e cci abbastaru, e si nni sazziaru, e ristaru spavintati di lu gran miraculu chi Diu cci cuncidía. Lu Generali iju a pigghiari lu Re Cu­ stantinu: pigghiaru ad iddu e lu purtaru arraddatu 'nta un linzuolu, e lu purtaru 'n siggetta. Cuomu agghicàru, lu Re Custantinu dimannà' pirdunu, e lu Santu Papa Silve­ cissima forma e significato. stru cci dissi: «'Nquà iu aiu a 'sgradiri lu cumannu di Diu? Iu sgradiennu lu cumannu di Diu, nun putía fari sti miraculi.» Rispunni lu Re Custantinu e dici: «Ma nud­ du riparu cci pò pri mia?» Rispunni Papa Silvestru e dici: «Cci pò lu riparu! Vi vuliti fari cristianu pri cridi­ ri la liggi catolica: e cridiennu la liggi catolica, aviti la saluti cuomu l'avìavu prima.» Lu Papa Silvestru lu vat­ tià'; duoppu ca lu vattià', iddu cridi lu santu Battìsimu, duoppu ca cridi la fidi di lu santu Battìsimu, lu Papa Sil­ vestru lu lavà' cu l'acqua di lu santu Battìsimu, e ci pas­ sa dda gran malatia. Dipò' lu Re Custantinu fici la Co­ struzioni a li puopuli, fici la liggi santa; e dipoi lu sapi Diu cuomu murì'! Resuttano."
  },
  {
    "text": "Dici ca 'na vota successi a Roma stu fattu. Un carrettu càrricu di balatùna caminannu nna vota pi 'na campagna sularina cci affussau la rota, e nun cc'era versu di niscil­ lu. Tira tira, all'urtimu la nisceru fora; ma comu lu ni­ sceru fora arristò un gran pirtusu ca spuntava 'nta 'na càmmara scurusa sutta terra. Dici unu di chiddi ch'eranu ddà: «Cu' si cci voli calari ccà sutta stu pirtusu?» «Io,» dici lu carritteri. 'Nt'ôn dittu e un fattu hannu pri­ curatu 'na corda e hannu calatu lu carritteri 'nta dda càmmara scurusa. Mittemu ca stu carritteri si chiamava mastru Franci­ scu. Dunca mastru Franciscu calàtu chi fu si vôta a manu dritta e vidi 'na purtera; la grapi e vidi un scuru ca si fedda. Si vôta a manu manca; lu stissu; va a lu muru davanti; lu stissu; si vôta nn'arreri e comu grapi chi vidi? vidi un omu assittatu supra 'na sèggia c'un tavulinu pi davanti, pinna, calamaru e 'na carta scritta ca la java liggennu, e comu finía accuminciava da capu, e poi da capu arreri, e sempri cu l'occhi supra dda carta ca nun si li livava mai. Mastru Franciscu, ch'avía un curaggiazzu sparaggiatu, cci 'ncugna e cci dici: «Cu' siti vui?» Ma dd'omu nun cci arrispunníu, e sicutava a leggiri. «Cu' siti?» cci spija arreri Mastru Franciscu; e chiddu, pipa. A la terza vota, chiddu senza nè ciu nè bau cci dis­ si: «Vôtati, lèvati la cammisa, e cu' sugnu ti lu scrivu darreri li spaddi. Quannu si' fora di ccà, vai nni lu Papa, e cu' sugnu ti lu fai leggiri d'iddu. Avverti però ca lu Papa sulu l'avi a leggiri.» Mastru Franciscu si leva la cammisa; si vôta; chiddu cci scrivi pi darreri li spaddi e poi s'assetta. Mastru Franciscu è veru ca era curaggiusu, ma di lignu nun era, e 'nta ddu mumentu cci java lu chiddu cincu cincu. Si metti la cammisa: e poi cci spi­ ja: «Ma quant'avi chi siti ccà vui?» Stava friscu ca chiddu cci arrispunnia!.. Chiddu s'assittau e comu si lu cuntu nun avissi statu. Ammàtula Mastru Franciscu cci riplicava chistu e chiddu: risposta 'un nni potti aviri mai. Quannu vitti ca era tempu persu fici signali a chiddi di fora ca lu tirassiru arreri cu la corda, e si fici tirari susu. Comu chiddi lu vìttiru, 'un la rifiguraru cchiù. Mastru Franciscu avia addivintatu biancu di tunnu ca paria un vecchiu di novant'anni. «Chi fu? Chi avvinni?» cci accuminzaru a diri tutti. «Nenti, nenti, dici iddu, pur­ tàtimi nni lu Papa, ca m'aiu a cunfissari.» Dui di chiddi ch'eranu ddà si l'hannu purtatu nni lu Papa; comu va nni lu Papa cci cunta lu fattu si leva senza tanti cirimonii la cammisa; e cci dici: «Santità, liggiti!» Sò Santità leg­ gi: «Io sugnu Pilatu.» E comu dici accussì, lu poviru carritteri addiventa statua. sediri; cincu, cincu). E si dici ca chiddu era Pilatu, ca era cunnannatu a sta­ ri nna ddi suttirranii a leggiri sempri la sintenza chi iddu cci detti a Gesù Cristu, senza putiri livari mai l'occhi di dda carta. E Chistu è lu cuntu di Pilatu Chi 'un è sarvu nè dannatu. Palermo. qualche motto popolari. Di na casa ove si trovino ammalati ma non gravi si suol dire scherzanno: A la casa di Pilatu Cu' è ciuncu e cu' è sciancatu. In Carnevale un tale dice ad un altro: «Io mi vestu Ponziu, e tu?» «Pila­ tu» risponnerà chello; e lu primo: «Vàsacci lu chiddu a cu' l'avi 'nchiappatu.» L'un e l'altro motto però hanno lu nome di Pilato per la rima. Si avi poi: Lava­ risinni li manu comu Pilatu; Trasìricci comu Pilatu 'ntra lu Credu."
  },
  {
    "text": "Stu Marcu era un judeu di chiddi chi fraggillaru a no­ stru Signuri, un judeu làdiu, làdiu, ca 'un si pò diri quan­ tu. Quannu Gesu Cristu fu purtatu a la casa di Pilatu, stu Marcu cu un 'nguantuni di ferru cci detti 'na gran timpulata, ma accussì forti ca cci fici scuzzulari li denti di 'mmucca. Pi stu gran sagrilègiu chi fici, lu Signuri lu cunnannò sutta terra a firriari sempri attornu a 'na cu­ lonna senza lintari mai. Sta culonna stà ferma 'mmenzu 'na càmmara tunna, e ddocu Marcu firría e firría sempri senza aviri paci nè abbentu. Dici ca di lu tantu firriari ch'avi fattu, lu tirrenu avi ribasciatu tanti canni cchiù sut­ ta, e la culonna pari cchiù àuta chi nun era, pirchì stu Marcu avi chi fa sta vita, di quannu Gesu Cristu patíu la sô santa morti e passioni. Vonnu diri ca stu Marcu è dispiratu pi lu rimorsu chi avi, e firriannu firriannu duna manacciati a la culonna, si sbatti la testa mura mura, e si pistunía, e si lamenta; ma cu tuttu chistu nun mori mai, pirchì la sintenza di Diu è ca st'omu avi a campari sina a lu jornu di lu Giudiziu. Palermo. Marcu."
  },
  {
    "text": "Na vota si cunta e s'arricunta ca a tempi chi lu Mai­ stru caminava cu l'Apostuli, si cci fici notti pri via 'ntra 'na campagna. «Petru, e comu facemu stasira?» dissi lu Maistru. «Nenti Maistru; ddà jùsu viju un pagghia­ ru, e cci sacciu 'na mànnira; caminati cu mia.» Tirri tirri, unu appressu di l'àutru su' arrivati a la mànnira: «Doràzia e Viva Maria; nni putiti dari risettu stanotti, ca semu poviri pillirini stanchi e morti di fami?» «Doràzia e Viva Maria!» dissiru lu curàtulu e li picurara: e senza mancu smòvisi, cci 'nsignaru lu pag­ ghiaru pri jìrisi a curcari; pirchì avìanu la pasta 'ntra lu scanaturi, e dari a manciari a tridici, nun si la sintìanu, pri arristari dijuni iddi. Lu poviru Maistru e l'Apostuli si ficiru torti torti, e si jeru a risittari zittu tu e zittu eu. Tirri-tirri, innica lu camminar frettoloso e a passi brevi. Ricorre anche in un di' miei Canti pop. sicil., n. : Passa la sintinedda tirri-tirri. Li gammi longhi comu li pitarri. ecc. 'Ntra stu mentri 'na chidda di latri: «Atterra atter­ ra, Giorgi! Ca santu di ccà e santu di ddà!... e timpitampi supra li spaddi di lu curàtulu e di li picurara. Chi vulìstivu vidiri! Chiddi, santi pedi, ajutatimi! e si la cug­ ghieru ìllichi-ìllichi. Li latri, dèttiru 'na bona pulizziata a la mànnira, e dipò' di chistu jeru a lu pagghiaru. «Altu tutti! cu' è ddocu?» «Nui semu, dici San Petru, tridici poviri pillirini stanchi e dijuni, ca chiddi di la mànnira nni trattaru peju di cani, senza mancu diri «Ccà cc'è sèggia.» «E mentri è chissu, viniti: la pasta è an­ cora sana sana, saziàtivi a la facci d'iddi, ca nui ni nni jemu pri nostra via.» Mischini! allupatizzi com'eranu, nun lu vòsiru dittu du' voti, e si làssanu jiri pri lu scanaturi. «Biniditti li latri! dici San Petru, ca penzanu a li poviri affamati megghiu di li ricchi.» «Biniditti li latri!» dissiru l'Apo­ stuli; e accussì s'attiparu li panzi boni boni. E ristaru filici e cuntenti, valico dill' stradali o in campagna. Avvertasi che i ladri si chiamano scammievolmente Giorgio, e così pur chiamano i poveri aggrediti. no. netto tutto chello che c'era) a la mandra. E nui ccà senza nenti. Borgetto."
  },
  {
    "text": "Petru e lu tavirnaru. 'Na vota s'arriccunta ca Gesu Cristu java caminannu cu l'Apostuli soi pi cummèrtiri li genti, e jennu 'nta li ci­ tati si firmava e poi sicutava lu sò caminu. A ddi tempi lu vinu si vinnía a varrili, e a l'Apostuli tanticchiedda di sciroppu di Viola cci piacía. Adunca Gesu Cristu urdi­ nau a San Petru di jiri a vinu: e chiddu senza farisillu diri du' voti cci iju. Li tavirnara sunnu fàusi tutti: e comu l'Apostulu trasíu pi lu vinu, lu tavirnaru si lu misi a'mmusciunari dicènnucci: «Cumpari Petru, tastati di chistu; viditi com'è; manciativi sta pizzuddu di finoc­ chiu, e accussì vi piaci megghiu.» Pigghiau S. Petru e si manciau lu finocchiu, e poi tastau lu vinu. «Eh! di chi­ stu m'aviti a dari, cumpari, ca mi piaci.» Lu tavirnaru, ca nun vulía àutru, spinoccia e cci jinchi lu varrili di ddu vinu. San Petru si lu carricò 'n coddu, e si nni iju nni lu sò Maistru. Camina camina: «Chi vinu, Mai­ stru! 'un n'avemu vivutu mai, cu prisunzioni.» Scàrrica, e lu Maistru lu tasta: «Eh! Petru, Petru! ti facisti 'nfi­ nucchiari.» «Chi diciti veru, Maistru? vegna ccà quan­ lermo. tu lu tastu arreri.» Iju pi tastari, e vitti ca era vinu spuntu E lu Maistru cci mannau a n'àutru Apostulu, pi accus­ sì aviri vinu bonu. E di ddocu nni veni ca quannu s'avi a tastari lu vinu pi vìdiri s'è bonu, nun s'avi a manciari finocchiu. Palermo. «'Nfinocchiari. Questo verbo è stato formato dal fatto di vennitori di vino a lu minuto, i quali danno a mangiari lu finocchio a chi compra lu vino, per non far così sentir loro i difetti di lu medesimo. Consimile spiegazione ne dà PICO LURI DI VASSANO (Ludovico Passarini) ni lu suo Saggio di modi proverbiali ecc., n."
  },
  {
    "text": "Petru e li Apostuli. Quannu lu Maistru java caminannu cu li tridici Apo­ stuli, junceru tutti 'nt'ôn paisi, e pani 'un cci nn'era. Cci dissi lu Maistru: «Petru, carricàtivi 'na petra l'unu.» Si carricàru 'na petra l'unu, e S. Petru si nni carricau na nica nica. Tutti javanu carricati, e S. Petru java beddu lèggiu. Dici lu Maistru: «Ora jamu 'nta n'âtru paisi; si ddà pani cci nn'è, l'accattamu; s' 'un cci nn'è, vi fazzu la binidizioni, e li petri v'addiventanu pani.» Jeru 'nta n'àutru paisi; pusaru tutti li petri 'nt'ôn chia­ niolu, e s'arripusaru. Lu Maistru cci fici a tutti la binidi­ zioni, e li petri addivintaru pani. San Petru, ca s'avía purtatu 'na pitrudda, cci scunchíu l'arma! «Maistru, dici, e io come manciu?» « Eh! frati mio! Tu pirchì ti purtasti 'na pitrudda? L'àutri ca jeru gravusi, àppiru pani assai.» Jeru cchiù a jiri ddà: e lu Maistru cci fici carricari 'n'àutra petra l'unu. Pigghiò S. Petru, mariuolu, e si nni carricò na grossa assai; e tutti l'àutri si nni pigghiaru na nica. Lu Signuri si vutò cu l'Apostuli: «Picciotti, ora ridemu tantìcchia cu Petru.» Junceru 'nt'ôn paisi, e tutti l'Apostuli jittaru la petra pirchì cc'era lu pani; e S. Petru arristò currivatu ca avía purtatu un balatuni senza nuddu piaciri. Caminannu caminannu, scuntraru a unu. Comu S. Pe­ tru java avanti; cci dissi: «Viditi ca ccà appressu cc'è lu Signuri; addumannàticci la grazia di l'arma.» 'Ncugna chiddu, e cci dici: «Signuri, aiu a mè patri malatu di vicchiaja! Lu facissi stari buonu, Maistru.» Si vôta lu Signuri: «E chi sugnu medicu io! Lu sapiti ch'aviti a fari? 'Nfilatilu 'nt'ôn furnu, ca vostru patri addiventa un picciriddu.» Accussi fici chiddu, e sò patri addivintò un picciriddu. La spècia a S. Petru cci piacíu. Quannu si truvò sulu, java circannu di fari addivintari picciriddu quarchi vec­ chiu. Giustu giustu cci càpita unu chi java a lu scontru di lu Maistru, pirchì avía la matri 'n fini di morti, e la vulía fatta stari bona. San Petru dici: «Chi cerchi?» «Cercu lu Maistru, ca aiu a mè matri, donna granni, ca è malata 'nfirma, e lu Maistru sulu pò essiri di dàricci la saluti.» «E bonu! ccà cc'è Petru; sai ch'avi' a fari? ca­ mía un furnu, e 'nfilala 'nta un furnu e idda gualisci.» Ddu puvireddu cci critti, pirchì ca sapia ca S. Petru era vulutu beni di lu Signuri; e va a la casa, e cuntanti cun­ mu, ovvero malatu bonu, valgono veramente, gravemente ammalato). tanti va a 'nfila a sò matri 'nta lu furnu camiatu. Nni vulistivu cchiù? La vicchiaredda addivintò un pezzu di carvuni. «Ah! santu di ccà e di ddà! grida lu figghiu; la matri mi feci appizzari stu tignusu!....» Vôta e va nni S. Petru. Cc'era lu Maistru, e comu senti la cosa, si misi a ridiri ca nun si putía tèniri; dici: «Ah! Petru! e chi facisti?....» S. Petru circava di scusàrisi, ma lu poviru figghiu jiccava paventi dicennu ca vulía la matri pir­ chì vulía la matri. Lu Maistru chi appi a fari? appi a jiri a la casa di la morta, e, cu 'na binidizioni chi cci fici, fici arrivisciri la vicchiaredda: 'na bella giuvina, e livò stu gran chiovu di supra a S. Petru. Bagheria."
  },
  {
    "text": "'Na vota cc'era un patri e 'na matri, e avìanu un picci­ riddu. Mòrsiru, e lu picciriddu arristò mmenzu la strata. Unu di lu vicinanzu nn'appi piatà e cci detti a manciari. Lu picciriddu criscía ogni jornu pi dui, e quannu fu grannuzzu cci dissiru: «Ora va, Accaciùni (ca lu pic­ ciottu si chiamava Accaciùni), tu ora si' fattu omu; pir­ chì 'un pensi di jìriti a vuscari lu pani, e nn'alliggirisci li spaddi a nui?» Ha pigghiatu lu picciottu, si fa 'na trù­ scia, e parti. Camina camina: s'arridducíu nudu e mortu di fami. 'Na jurnata vidi 'na lucanna e trasi: «Mi voli cci dici a lu lucanneri pi picciottu? Io 'un vogghiu àu­ tru ch'un tozzu di pani pi manciari.» Lu lucanneri, ch'era maritatu, cci dici a la mogghi: «Chi dici, Rusidda? Nui figghi 'un n'avemu... Nni lu pigghiamu a stu picciutted­ du?» «Sì;» e si lu pigghiaru. Stu picciottu era attentu ca un cc'era lu paru. Un sur­ vizzu chi si cci cumannava, vulava; e poi vulía bèniri assai a li patruni. Iddi puru cci avìanu cugghiutu n'amuri di figghiu, e 'na jurnata jeru davanti lu Jùdici, e si lu pigghiaru pi figghiu d'arma. sione diventa anche un nome astratto: causa, cagione. Lu tempu passa e la vicchizza accosta. Sti lucanneri, prima lu maritu, po' la mugghieri, mòrsiru, e lassaru pa­ truni e dominu di tutti li so' beni a stu giuvini. Stu giuvini comu si vitti 'n pusessu di sti beni, fa n'av­ visu: «Cu' va a la lucanna d'Accaciùni, avi manciari francu.» E figuràmunni li genti chi cci javanu! 'Na vota si trova a passari di stu paisi lu Maistru cu l'Apostuli soi. San Tumasi comu leggi st'avvisu dici: «Maistru, io s' 'un viju e 'un toccu cu li manu, 'un cci criju. Acchianamu nna sta lucanna.» E Gesu Cristu acchianau. Manciàru, vìppiru, e Accaciùni li trattau di (da) signuri. Prima di jirisinni, dici S. Tumasi: «Acca­ ciùni, pirchì 'un dumanni 'na grazia a lu Maistru?» Si vôta Accaciùni, dici: «Maistru, io aiu stu pedi di ficu davanti la porta, e di sti ficu li picciotti 'un mi nni fannu manciari mancu na: cu' junci, acchiana e scippa. Ora io vurría fatta la grazia, ca cu' acchiana nna st'arvulu, arri­ stassi senza putiri scinniri senza lu pirmissu mio.» «Ti sia concessa!» cci dici lu Signuri, e cci fici la binidizioni all'arvulu. Fu 'na santa cosa! Lu primu chi 'ncugnau a cògghiri ficu, ristau 'mpintu all'arvulu senza putìrisi mòviri; veni lu secunnu, la stissa cosa; n'àutru, lu stissu; 'nsumma ri­ staru tutti cu' 'mpintu pi 'na manu, cu' p'un pedi, cu' pi la testa. Accaciùni, quannu li vitti, cci fici 'na gran sparatu­ na, e po' nni li fici jiri. E accussì li picciotti si scanna­ liaru, e li ficu 'un cci li tuccaru cchiù. Passannu anni ed anni, li pìcciuli cci jàvanu finennu; e chi fa? chiama un mastru d'ascia, e cci dici: «Vi fi­ dàssivu di sirrari stu pedi di ficu e farimi un ciascu di lu stissu lignu?» «Chi veni a diri!» E lu mastru d'ascia cci fici lu ciàscu. Stu ciàscu avía la virtù ca Accaciùni cci putia 'nchiùjri a cu' vulia iddu. Comu di fatti 'na jur­ nata iju la Morti pi jirisillu a pigghiari, cà già Accaciùni era fattu grannuzzu; si vôta Accaciùni: «Patruna; ja­ muninni. Ma talè, Morti mia, prima vurría fattu un favu­ ri. Haju stu ciàscu chinu di vinu, e cc'è 'na musca dintra, e io schifíu a vìviri; tràsicci e mi cci la levi, e nni nni jamu.» La Morti, minchuna minchuna trasíu; comu trasíu, Accaciùni attuppa lu ciàscu, e si lu 'nfila 'nta la sacchetta: «Stà' un pizzuddu cu mia» dici. 'Nchiusa la Morti, 'un muría cchiù nuddu; e unni si java java si vidìanu vecchi cu tanta di varva bianca chli­ ra un spittaculu. L'Apostuli 'n vidennu chistu cci jittava­ un quarchi botta a lu Maistru; 'nsina ca lu Maistru iju a lu scontru di Accaciùni. «Accaciùni, cci dici, e chista ch'è manera, tinìriti la Morti pi tanti anni 'nchiusa! e li genti chi vannu cadennu senza mòriri mai?» «Maistru, cci dici Accaciùni: la vuliti nisciuta la Morti? Facìtimi ijri 'n Paraddisu, e io vi la nèsciu.» Lu Signuri dissi 'ntra bere (in chel fiasco). Entravi e toglimi via (chella mosca), e ce ne andremo. iddu: «Chi fazzu? si io 'un cci fazzu sta grazia, chistu 'un mi lassa cujetu.» Si vôta e dici: «Ti sia cuncessu!» E comu dici accussì, la Morti fu libbira. Iddu lu fici stari n'âtra pocu d'anni, e poi si lu iju a ricogghiri. Di ddocu nni vinni ca Nun cc'è morti senza Accaciùni. Palermo."
  },
  {
    "text": "Si cunta e si raccunta ca cc'era 'na vonta un Cummen­ tu 'n Casteltermini, e cc'eranu abbastanti Monaci, e cci nn'era unu chi si chiamava Fra Giugannuni. A tiempi chi caminava lu Signuri cu tutti l'Apuostuli si nni jeru a stu Cummentu, e tutti li Monaci a lu Signuri cci 'ddu­ mannavanu la grazia di l'arma, e Fra Giugannuni 'un cci 'ddumanava nenti. San Pietru cci dissi: «Pricchì 'un cci dumanni la grazia di l'arma comu l'àutri?» «Ia 'un vuo­ gghiu addumannari nienti.» Rispunni San Pietru: «Nien­ ti?!.. Quannu vieni 'n Paradisu nni parlammu.» E lu Maistru si nni ij'. Quannu era juntu luntanu, Fra Giugan­ nuni misi a chiamari: «Maistru, Maistru, aspittati, ca vuogghiu fattu 'na grazia, ed è ca a cu' cumannu ia, l'aiu a 'mmilari nni lu mà buggiaccuni. Lu Maistru cci dissi: «Ti sia cuncessa ssa grazia.» Fra Giugannuni era viecchiu, e cci arrivà' la Morti e cci dissi: «Giugannuni, avi' tri uri di vita!» Fra Giugan­ nuni cci rispusi a la Morti: «Quannu mi vieni a pigghia­ ri, mi l'avi' a diri mezz'ura prima.» Vinni la Morti e cci dissi: «Si' muortu!» Dici lu Fra Giugannuni: «A nnomu di Fra Giugannuni, la Morti nni lu mà buggiac­ cuni!» Pùa la porta 'ntra 'na panittera cci detti la bug­ giacca e cci dissi: «Cummari, appinnìtila a lu fumu fina chi viegnu ia.» Pri quarant'anni 'un muría nuddu. Dduoppu quarant'anni si ij' a pigghiari la buggiacca pri scarzarari la Morti pri muriri Fra Giugannuni ca era viecchiu, e 'un riggía cchiù. Cu tutta la buggiacca, niesci la Morti, e lu primu ch'ammazza, a Fra Giugannuni, e pùa a tutti chiddi chi nun avìanu murutu nni li quaran­ t'anni. Ddoppu muortu ij' a tuppiari a la porta di lu Paradisu e San Pietru cci dissi: «'Un cc'è luocu pri tia.» «'Nquà, dici Fra Giugannuni, unni aiu a jiri?» «Nni lu Priatoriu,» rispunni S. Pietru. Tuppía a lu Priatoriu e cci dissiru: «'Un cc'è luocu pri tia.» «'Nquà unn'aiu a jiri?» «A lu 'Mbiernu!» Tuppía a lu 'Mbiernu, ri­ spunni lu Cìfaru: «Cu' è?» «Fra Giugannuni.» «Tu, dici lu Cìfaru a unu di li so' diavuli, tu pigghia la mazza. Tu pigghia lu martieddu! Tu pigghia la tinagghia!» Fra Giugannuni cci dissi: «Ch'âti a fari cu sti strumenti?» «Ammu a mazzari a tia.» «A nnomu di Fra Giugannuni, tutti li diavuli nni lu mà buggiaccu­ ni!» Subbitu si li càrrica 'n cuoddu, e si li porta a tutti 'ntra un firraru ca avía ottu giùghini, e lu mastru novi. «Mastru firraru, quantu vuliti pri dari ottu jorna e notti di martiddari a sta buggiacca?» E cumminieru quaran­ t'unzi. Martiddannu notti e jornu, la buggiacca 'un si pistava mai, e Fra Giugannuni sempri di prisenza. L'ur­ timu juornu dissiru li firrara: «E chi cci su' diavuli! ca nun si pistanu mai!» Rispunni Fra Giugannuni: «Dia­ vuli, diavuli cci sunnu! Martiddammu forti!» Dduoppu livati di martiddari, si càrrica la biggiacca, e la va a sdi­ vàca 'ntra un chianu; li diavuli eranu tutti zuoppi e struppiati, ca pri forza si arriducieru a lu 'Mbiernu. Pua pinsà' di jiri arrieri 'n Paradisu; tuppía: «Cu' è dduocu?» «Fra Giugannuni.» «'Un cc'è luocu pri tia.» «Pitruzzu, fammi tràsiri, masinnò ti dicu tignu­ su.» «Ora ca mi dicisti tignusu, rispunni San Pietru, 'un trasi cchiù.» Fra Giugannuni cci dissi: «Ahn! chi­ stu cc'è?! Ti dugnu risposta!...» Si misi fora la porta di lu Paradisu, e tutti l'armuzzi chi vinìanu a lu Paradisu cci dicía: «A nomu di Fra Giugannuni, tutti l'armuzzi nna lu mà buggiaccuni!» E armi 'un ni trasieru cchiù. San Pietru cci dissi a lu Maistru: «Pricchì armi nun ni tràsinu cchiù?» Rispunni lu Signuri: «'Nquà cc'è fora Fra Giugannuni darrieri a li porti, e si li mitti nni lu bug­ giaccuni.» «E comu àmmu a fari?» dici San Pietru. Ri­ sposta di lu Signuri «Vidi si cci pô' pigghiari lu bug­ giaccuni, e tràsilu dintra a l'ammucciuni.» Fra Giugan­ nuni di fora li sintía; chi fa? dici: «Ia propria nni lu mà buggiaccuni» e fu dintra lu buggiaccuni. Quannu San Pietru talià', e Fra Giugannuni nun cc'era, aggramma lu buggiaccuni e lu trasi 'n Paradisu, e chiuj subbitu la por­ ta , e sbarra lu buggiaccuni. Lu primu chi niscì' fu Fra Giugannuni, e si affirràru cu San Pietru, pirchì S. Pietru lu vulía jittari fora, e Fra Giugannuni 'un vulía nèsciri. Rispunni lu Signuri: A la casa di Gesù Cu' trasi 'un nesci cchiù. Casteltermini."
  },
  {
    "text": "Petru. S'arriccunta ca la Mamma di S. Petru era avara abbra­ mata, 'un facía limosina mai, 'un dava mai un granu. Ora 'na jurnata stava munnannu li porri; 'ncugna 'na pu­ viredda: «Mi la fa la caritati, divutedda!» «Tutti ccà hannu a vèniri!... Pigghiàti ccà!» e cci detti 'na sfog­ ghia di porru. Lu Signuri si la chiamò all'âtra vita, e la mannò a lu 'Nfernu. San Petru era capu di lu Paraddisu; 'na jurnata era davanti la porta; quantu senti 'na vuci: «Ah! Petru figghiu mio! e vidi comu m'arrustu! E va nni lu Maistru, e pàrracci pi fàrimi nèsciri di sti guai!» San Petru va nni lu Signuri e cci dici: «Maistru, aiu a mè matri ca è 'nta lu 'Nfernu e voli grazia pi nèsciri.» Si vôta lu Signu­ ri: «Te'! tò matri 'un fici mai un ugnu di beni; tuttu lu sò piattu di forti è 'na sfogghia di porru chi detti a 'na puviredda. La fai affirrari ccà a sta sfogghia (e cci pruiju 'na sfogghia di porru), e ti la porti 'n Paraddisu.» Calò un Ancilu cu dda sfogghia: «Affirràtivi ccà!» La Matri di S. Petru si cci affirrò. A lu nèsciri di lu 'Nfernu tutti l'armuzzi ch'eranu cu idda si cci affirraru a la pudía di la vesta. Chi nn'avía a fari idda? tantu pir­ tantu l'Ancilu si li tirava a tutti. Mai! l'abbramata e chi era cci metti a dari caùci, e a scutulàrisi la vesta pi falli càdiri. Comu fa accussì, si rumpi la sfogghia di lu porru e iju cchiù a lu funnu di lu 'Nfernu. E chistu è lu cuntu di la Mamma di S. Petru. Palermo."
  },
  {
    "text": "Na vota si cunta e s'arriccunta ca cc'era un scarpa­ reddu, chi si chiamava Mastru Franciscu; e pirchì era tantu lagnusu ca mancu lu sàcciu diri, la genti lu chia­ mavanu Mastru Franciscu Mancia-e-sedi. Stu Mastru Franciscu avía cincu figghi fimmini, na cchiù bedda di l'àutra, e massàri quantu lu Suli, ca lu massarizzu lu jittavanu manati manati. Ma chi avìanu a fari, puvireddi, si sò patri nun vuscava nenti, ca nun vulía travagghiari, e l'avìanu a mantèniri li figgi! Si susía, si vistía, e si nni jia a la taverna, e ddà si 'nfilava sutta lu nasu tuttu lu vù­ schitu di li so' figghi. 'Nfini, 'na vota, li figghi lu custrinceru a mèttiri a tra­ vagghiari. S'afferra la coffa e li furmi, si li jetta 'n cod­ du, e va pri li strati, gridannu: Cunzamu li scarpi! Ma cu' l'avía a chiamari, ca sapìanu ca era lu primu lagnusu e lu primu 'mbriacuni di lu paisi! Iddu, Mastru Franci­ scu, quannu vitti ca 'ntra lu sò paisi ammuccava muschi beneficari l'umanità). dagno che portava lu lavoro di li figghie. (Vischitu, come a dire busco) per mancanza di lavoro. , nesci pri n'àutru paisi, mittemu ca era tri migghia ar­ rassu: «Cunzamu li scarpi! Cunzamu li scarpi! Cunza­ mu li scarpi!» Mischinu cci stava appizzannu la vuci, e nuddu lu chiamava: e 'nta stu mentri lu stomacu cci dava puncigghiuna comu voli Diu. «Oh, Surtazza cur­ nuta! dicia Mastru Franciscu; 'nca veru mortu mi vôi? 'Nca chi m'hê manciari li carni mei stissi pri la fami?.... Santu...! ca nun nni pozzu cchiù!... Cunzamu li scarpi!» A stu puntu, ca stava scurannu, lu chiama 'na Signura di un beddu palazzuni, e cci dissi: «Cunzàtimi sta tap­ pina, ca l'aiu sfunnata.» Doppu chi Mastru Franciscu cunzau dda scarpa, idda, la Signura, cci detti un tariolu 'Nca iddu si partíu, e si nni turnau a la casa. A la casa cci avi cuntatu tuttu lu fattu a li figghi; e poi a la figghia granni cci dici: «Dumani, figghia mia, cci vai tu.» 'Nca lassamu a iddu, e pigghiamu a la figghia, ca la matina si nn'avi jutu nni la Signura. «Ih, vinisti, fig­ ghia! Sedi ccà, dunami 'na vasata. Ora tu cu mia avi' a campari filici, e cu tutti li divirtimenti e li scializzi chi vôi. Lu vidi, eu nun mi pozzu moviri di curcata, per­ ciò la patruna si' tu di tutti cosi. Vaja, figghia mia, ora scupa e pulizzìa tutta la casa, e po' ti pulizzíi e ti vesti ben pulita tu; quantu almenu a la vinuta di mè maritu ti truvassi pri tutti cosi all'ordini.» La picciotta s'avi misu a scupari, e spinci la pidagna pri scupari puru sutta lu lettu. Ivì! chi cosa vidi! 'na cudazza tanta, chi cci niscía di sutta a la Signura. «Signuri ajutatimi, dici 'ntra d'id­ da la giuvina: Mamma-Dràa è, no Signura: sarvàtimi vui!» E s'arritirau adàciu adàciu, nn'arreri. «A tia dicu, cci dissi la Signura, a tutti banni scupa, ma no sutta lu lettu, ca nun vògghiu.» La picciotta fincíu di jiri 'ntra l'àutra càmmara, e côta côta si la sbignau pri la sò casa. Pigghiamu ora a Mastru Franciscu quannu la vitti tur­ nari. «'Nca pirchì vinisti?» «Patri, Mamma-Dràa è, nun è Signura: eu mi scantu, ca sutta lu lettu cci vitti 'na cuda tanta, nìura e pilusa; eu nun cci vògghiu turnari cchiù.» «'Nca mentri è chissu, arrispunníu Mastru Franciscu, tu statti dintra, e mannàmucci a la secunna.» Accussì fici. Cci mannau la secunna figghia, nni la Si­ gnura, e la Signura cci fici li stissi carìzzi di la prima e cci dissi li stissi paroli. Ma chidda picciotta, ca era misa a li talai pri chiddu chi cci avía dittu sò soru, s'addu­ nau allura di la cuda, chi a la vista nun paría, e vutau cumu badda allazzata pri la casuzza sua, e a li soru e a lu patri cci cunta pani pani, vinu vinu. Mastru Franciscu nun si putía dari paci ca avía a per­ diri lu bonu salàriu di la Signura, ca era tantu ca putía manciari e vèstiri comu li ricchi, senza fari nenti. Perciò, ch'avi fattu? avi mannàtu a l'appressu figghia nni la Si­ gnura, e poi l'àutra, e 'nfini la nica, e tutti turnaru sempri a cursa, e spavintati di la cudazza nìura e pilusa di la Mamma-Dràa. «Megghiu ccà, dicìanu, megghiu ccà dintra la casa nostra, a travagghiari notti e jornu e vu­ scàrinni lu pani a suduri di sangu, cu sti rubbiceddi puli­ ti e nostri, cu tutta ca su' vicchiareddi; ca stari nni la Dràa, manciari e vèstiri boni cu poca fatiga, e po' essiri manciati di lu Drau. Patri, si aviti ssa 'ntinzioni, vaìticci vui nni la Dràa.» 'Nca doppu chistu, Mastru Franciscu nun si putía dari paci: capaci ca si dava la testa a li mura. «Possibuli, dicía, ca sti figghi nun vonnu guadagnari iddi, nè fari guadagnari a mia? Ma nun cc'è chi fari: iddi sunnu assai e giuvini, ed eu nun li pozzu suttamèttiri. Lu megghiu chi è, vaju eu nni la Signura, e cci fazzu lu criatu eu: lu survizzu è lèggiu, la Signura mi voli beni, ed eu staju, mànciu e vestu com'un Principi.» Accussì fici, e si nn'avi jutu nni la Mamma-Dràa, cuntànnucci l'unu di lu tuttu. sta, senza alterazione di sorta. La Mamma-Dràa lu misi a trattari comu un Principi. Iddu boni vistiti, iddu bonu manciari, iddu aneddi d'oru 'n quantità, e poi divirtimenti e scializzi quantu vulía. Sulu chi duvía fari, pricurari la spisa pri lu Patri-Drau, e pulizziàricci la càmmara e li cosi di la Mamma-Dràa; e doppu si mittia cu 'na còscia ccà e 'na còscia ddà, stannu sfacinnatu e cuntenti. Ma doppu 'na piccaredda di jorna, la Mamma-Dràa l'afferra pri lu vrazzu, lu strinci forti quantu nun putía scappari, e cci dici: «Mància-e-sedi, d'unni vô' essiri manciatu, di la testa o di li pedi?» Iddu vidennusi a malu partitu si fici làdiu làdiu, e trimannu comu 'na fogghia arrispunníu: «A chi nun vosi ascuta­ ri li me' figghi e mè mugghieri, di li pedi.» Allura la Mamma-Dràa jetta un surbùni, e si lu suca grittu grittu Li figghi arristaru cuieti e cuntenti, e Mastru Franci­ scu muríu comu un fitenti. E cu' l'avi dittu, e cu' l'avi fattu diri, Di la sò morti nun pozza muriri. Borgetto. Raccontata da Francesca Leto a lu Salomone, lu quale mi ci aggiunge la seguente nota: «Questo a me pare più che un semplice cuntu, un apologhetto morale schisitissimo. L'accidia genera l'ozio, e l'ozio è padre di tutt'i vizii. E maestro Francesco, incarnazione viva dill'accidia e dill'ozio, è beone e vizio­ sissimo, tanto, da poter concepiri la turpissima e colpevole idea di sacrificari per oro li figghie ad na di chelle Megiri, che fanno infame mercato dill'onore di pudiche donzelle, servennosi di lusinghe, di promesse ec. ec. Li figghie però, rappresentanti la virtù costante sorretta dal lavoro, sfuggono in tempo i lac­ ciuoli di la scellerata vecchia. Lu vizioso allora, già prima adescato cu lascivie"
  },
  {
    "text": "Si cunta e si riccunta 'na vota ca cc'era 'na mamma cu 'na figghia; sta figghia era foddi. La mamma, mischina, pi la nicissitati si nni iju 'n campagna a cògghiri spichi. Cc'era 'na vicina ricca ricca; sta vicina morsi, cci murricaru la vesta rosi rosi, li jiricchini, l'aneddi, tanti cosi. Sta bonajenta morta la purtaru a la Pilacca; e cci iju puru sta piccilidda foddi. Comu trasíu s'ammuc­ ciau 'nta lu cunfissunariu. Chiddi si nni jeru tutti, li bo­ najenti; la piccilidda ristau ddà sula. Nesci d'unn'era am­ mucciata, cci livau li jiricchini, a la morta, poi la vulèra d'oru, poi l'aneddu, poi la vesta, poi li quasetti: prima cci nni tirau na quasetta, poi l'àutra; ma si nni vinni la jamma cu tutta la quasetta. Ora cc'èsti lu megghiu. ) e denaro, va a buttarsi a corpo morto ni lu pantano di chella Taide, procuranno (per viviri ben pasciuto) i bei bocconi che ingollerà lu drago marito di lei, o megghio li infelici che la Draga vennerà a li suoi ricchi avventori. Ma lu vizioso maestro soccomme a la sfrenata libidine di la Megera, connegna morte a tanta inichità.» ) Bisogna prenniri ni lu senso figurato chel cucir che fa lu maestro di la scarpa rotta di la signora, ec. chini, gli anelli e tante altre cose. Murricari per vurricari, purvicari, metter sotterra. vol. II, pag. , nota l [nota ni ll'edizione elettronica Manuzio]. Dici la piccilidda: «Ora la mettu intra la càscia sta jamma, e comu m'allestu la còciu;» dici idda, ch'era fod­ di. Accattau, niscennu, sosizza, maccarruni, ricotta, fici cassateddi, manciau e poi si iju a curcari. A la notti la picciotta morta: «Tuppi tuppi!» «Cu' èsti?» dici la piccilidda. «Ieu sugnu, dammi la quasittedda cu tutta la jammaredda.» Idda nun cci arrispunniu sintennu ac­ cussì. 'Nta mentri, agghiurnau; comu agghiurnau, idda chi feci? iju a'ccattari maccarruni, cassateddi, carni e so­ sizza; idda la 'nfamazza lu sapía chi cci avia a jiri la Morta arreri. Si misi a firriari tutti li strati, e a fari: «Cu' voli vèniri cu mia, cci fazzu maccarruni, cassateddi e sosizza!» Li picciotti sintìanu diri accussì, e tutti dicìa­ un: «Matri, cci vaju a manciari cu chista?» E si nn'ar­ ricugghieru 'na pocu, e si nni jeru nni la piccilidda. Cu­ cinaru, manciaru, e poi si nni jeru a curcari. Nta mentri, cci iju la Morta e la chiama di nnomu: «Saddaedda, Saddaedda, dammi la jammaredda cu tutta la quasitted­ da.» Idda 'un cci rispunnia, e la Morta darreri la porta a tuppuliari. Li picciutteddi cci facìanu: «'Nfamazza! ch'arrubbasti?» «Ieu nenti; ch'arrubbai?!» Si nni jeru li picciutteddi; lu 'nnumani Saddaedda iju a'ccattari un toccu di sosizza e 'na pocu di carni e mac­ carruni. Iju a cucinari, e poi chiamava li picciotti: «Cu' ed essa mi rispose: 'Unca ieu chi sacciu! accussì esti lu cuntu. voli vèniri cu mia cci dugnu maccarruni e sosizza!» Li picciotti cci facìanu: «Vattinni, 'nfamazza, ca tu chid­ da di sta notti si'!....» Si nni iju nna 'n'àutra strata; e jia gridannu: «Cu' cci voli vèniri cu mia, cci dugnu maccarruni e sosizza!!» Li picciotti, ca 'un sapìanu nenti, sintennu diri accussì, cci jeru pi la licchitati. A la notti cci iju la Morta arreri «Saddaedda. Saddaedda, pròjmi la jammaredda cu tutta la quasittedda.» Iddi cci dicìanu a la picciotta: «Chi cci facisti? Chista ora nn'ammazza!» «Ieu nenti cci fici.» Lu 'nnumani agghiurnau; la Morta si nn'avía jutu nna la fossa arrè. La picciotta iju a circari li picciotti, ma li picciotti 'un cci vòsiru jiri cchiù. Saddaedda si nni iju nni 'na picciotta vicina. «Mi vuliti fari scurari ccà sta­ sira? Ieu v'accattu li maccarruni, li cassateddi, e vui mit­ titi la farina.» La picciotta dici: «Sì, scura ccà stasira.» La notti cci iju a tuppuliari la Morta: «Saddaedda. Saddaedda, dunami la jammaredda cu tutta la quasitted­ da.» La picciotta cci dici a Saddaedda: «Vattinni ca ccà un cci avi' a dòrmiri cchiù, ccà.» La notti stissa la mannau puru, ca si scantava. Saddaedda, dispirata, si nni iju 'n casa sua. La notti cci iju la Morta; tuppi tuppi! «Saddaedda, Saddaedda, dunami la jammaredda cu tutta la quasittedda!» Idda 'un cci arrispunníu; la Morta cci scassau la porta e trasíu. Davanti lu lettu cci misi a fari: «Saddaedda, Saddaed­ da!» Cci acchiappau lu coddu, cci l'accincíu, e la lingua cci la fici nèsciri setti canni. La picciotta morsi: la Morta grapiu la càscia, si pigghiau la jamma cu tutta la quasetta e si nni iju nna la fossa. Li vicini la matina jeru a tuppuliari nni la picciotta; la picciotta era morta; scassaru la càscia e vittiru tutti cosi all'aria. Jeru a chiamari a sò matri, e murricaru a Sad­ daedda. La matri quasi ca si fici leta, cà Sadaedda era foddi. E accabbau lu cuntu. Erice."
  },
  {
    "text": "Na vota si cunta e s'arriccunta ca cc'eranu du' cum­ mari, e avianu a jinchiri la ciocca: na avía la ciocca e si jia smiruddannu pri l'ova; l'àutra avía l'ova e niscía foddi pri truvari 'na ciocca. Fattu stà ca 'na matina si 'ncuntraru: «Oh cummari, e dunni jiti?» «Cercu ova pri jinchiri 'na ciocca.» «Oh! ed eu cercu 'na ciocca ca aiu l'ova e la ciocca no.» «Sapiti chi vi dicu? dici chidda; eu mettu la ciocca e vu' mittiti l'ova, e li puddi­ cini chi scuvanu nni li spartemu.» «Oh bonu, bonu!» E accussì ficiru. Quannu po' vinni lu tempu ca li puddicini scuvàru ed eranu grussuneddi, si l'hannu spartutu bil­ lissimamenti la mità pr'unu. Nn'arristava na sparàggiu. Chi fannu? lu tagghianu 'n menzu e si nni pigghianu menzu l'unu. Na di li du' cummari appi pietà di stu menzu gadduzzu e nun si lu vosi manciari: cci cusi ben pulita la vozza e li vudidduzza, e si misi a pàscilu cu muddicheddi di pani; e tantu fici ca lu menzu gadduzzu campau. Tant'è, unu ora, unu poi, l'àutri gadduzzi si nni jianu mali juti, e jianu murennu unu appressu a l'àutru comu avissiru lu mali-suttili: sulu ca campau la menzugadduzzu, e la patruna lu vulía bèniri cchiù di la pupid­ da di l'occhi soi. Na matina avía a fari lu pani, e cirníu la farina: poi appi a nèsciri, e lassau tutti cosi 'n tridi­ ci. Comu s'arricogghi doppu du' uri, trova lu pani bed­ du fattu, 'nfurnatu e cottu ca era 'na maravigghia. «Gesu! e cu' lu fici? oh chi cosa galanti!» E cu' lu fici, e cu' nun lu fici, nun potti sapiri nenti. Ma tutti cosi avía fattu lu menzu-gadduzzu, ca passàru li fati e l'avìanu 'nfatatu. 'N'àutra vota la patruna niscíu a l'alba e lassau tutti cosi a gamm'all'aria: torna, e trova lu lettu livatu, la casa sbarazzata e scupata e tutti cosi beddi arrisittati. «Oh, dici, chista 'un è opira giusta! e cu li fa sti cosi?» Un jornu sta donna era cunfusa ca nun avía a cu' man­ nari ad accattari la pasta: «E comu fazzu?» «Ma', cci vaju eu?» cci dici lu menzu-gadduzzu. «Gèsu, ca parra lu menzu-gadduzzu! E tu, figghiu meu, comu cci pò' jiri?» «Nenti, matri, facemu accussì: m'attaccati li dinari 'nta 'na punta di salvietta, mi l'attaccati a lu pedi, ca a lu restu pensu eu.» Accussì fici. Lu menzu-gadduz­ zu parti e va nni lu pastaru: «Menzu ròtulu di pasta vògghiu! menzu ròtulu di pasta vògghiu!» «Oh, dici lu pastàru, ch'è siccanti stu menzu-gadduzzu! mi stà stu­ nannu! Statti ddocu (dici), ca prima hê sèrviri a cui si lu merita e tu vinisti l'ultimu di tutti.» A stu puntu lu men­ zu-gadduzzu si 'ncagna, curri a li pedi di lu pastàru e cci metti a dari pizzuluna di veru versu, ca ogni pizzuluni si tirava un vuccuni di carni. «Ahi, ahi, dici lu pastaru, ca mi stà manciannu li pedi! prestu, prestu sirviti a stu menzu-gadduzzu e mannatinnillu.» Accussì cci hannu pisatu la pasta, cci l'attaccaru a lu piduzzu, e iddu la pur­ tau a sò matri, ca nn'arristau veru cuntenti. Lu 'nnumani idda avía a'ccattari l'ògghiu: «E comu fazzu ca nun cc'è nuddu chi cci va?» Dici lu menzu-gad­ duzzu: «Matri, attaccàtimi l'agghialòru a mia, ca cci vaju eu.» La matri fici comu cci dissi lu menzu-gadduz­ zu, e chistu, a via di dari pizzuluna a l'ugghiàru, si fici dari l'ògghiu prestu e cci lu purtau a sò matri. E di sta manera sicutaru pri 'na pocu di tempu, ca lu menzu-gad­ duzzu cci facia tutti li survizzedda a sò matri (iddu la chiamava sempri matri). Successi 'na vota ca la matri avía a mannari a pasciri lu porcu fora lu paisi, e nun avía a cu' cci mannari. Lu menzu-gadduzzu cci dissi: «Cci vaju eu.» «E comu, cu sta sorti di porcu grossu?» «Vu' chi nn'aviti a fari? attaccàtilu a lu pedi meu e nun cci voli àutru.» Accussì, cu lu porcu attaccatu a lu pedi, si partíu ben pulitu, iddu avanti e lu porcu appressu, e juncèru a un fumiràru fora lu paisi. Ddà lu porcu misi a scavari cu lu mussu, com'è solitu quannu cercanu manciari; scava, scava, ed attrova 'na billissima càscia tutta di ferru, chiusa cu tri chiavi, e a lu scrùsciu si vidía ca era china di dinari, di munita d'oru e munita d'argentu. «E comu fazzu? dici lu menzu-gadduzzu; eu un' mi la pozzu carricari pri pur­ tàrila a mè ma'; ora vogghiu vìdiri si qualcunu mi la por­ ta.» Vidi, e vidi passari du' surdati: «A vui, dici, mi vuliti purtari sta càscia nni mè matri?» «Ah, birbanti! rispunneru li surdati; tu sta càscia vòi? Nun sai ca zoccu si trova, tocca a lu Re? Vattinni tu, ca chista l'âmu a purtari a lu Re.» Comu di fattu si carricàru la càscia e cci la purtàru a lu Re. Lu menzu-gadduzzu addumau: «Ah, dici, latri di passu! aspetta, videmu si la càscia toc­ ca a mia o tocca a lu Re.» Va a lassa subbitu lu porcu a la casa, e si metti a curriri pri jiri a lu palazzu di lu Re. Pri la via scontra e scontra 'na gran quantità di migghià­ ra di lapi. Dicinu: «E unni jiti cu tutta sta prèscia, cumpari menzu-gadduzzu?» «Vaju nni lu Re, ca m'avi­ vi a dari la càscia di munita chi mi pigghiau attortamen­ ti.» «Cci vinemu puru nui?» «'Nca jemuninni. Firría, firría, firría, vi 'nfilati tutti 'n culu di mia.» Li lapi firria­ ru, e trasinu tutti dintra di lu menzu-gadduzzu. Camina n'àutru pezzu e trova un ciumi: «Dunni jiti, cumpari menzu-gadduzzu, cu tutta sta prèscia?» «Nni lu Re pri chistu e chistu.» «Cci vegnu puru eu?» «'Nca cami­ na.» «E comu fazzu?» «Firría, firría, firría, ti 'nfili tuttu 'n culu di mia!» «Accussì fici, e lu menzu-gad­ duzzu sicutau lu sò caminu. Camina e 'nfrunta cu 'na guardia di lupa: «O cumpari menzu-gadduzzu, e pirchì curriti cu tutta sta prèscia?» «Staju jennu nni lu Re ac­ cussì e accussì.» «Oh bona! e nni cci purtati a nui puru?» «'Nca viniti.» «E comu?» «Firría, firría, firría, vi 'nfilati tutti 'n culu di mia.» Li lupa si 'nfilanu com'àppiru dittu, e lu menzu-gadduzzu junci a lu palaz­ zu di lu Re. Si metti davanti lu purtuni e metti a gridari a vuci forti: «La càscia di li dinari vògghiu! la càscia di li dinari vògghiu! la càscia di li dinari vògghiu!» e curri a dari pizzuluna a lu guarda-porta, ca lu fici addivintari tuttu sangu e tuttu sfardatu. Lu guarda-porta si nn'ac­ chiana nni Sò Maistà, e cci cunta lu passatu: «Maistà, cc'è un menzu-gadduzzu chi grida ca voli la càscia di li dinari, e m'avi sfardatu tuttu a via di pizzuluna e nun si cci pò jiri 'n pettu ca fa spavintari. Chi fazzu?» «Fàllu vèniri ccà nni mia.» Hannu purtatu lu menzu-gadduzzu davanti a lu Re, e chistu cci dumanna: «Chi pretenni?» «Pretennu la càscia di li dinari chi truvai eu, ca è la mia e no la vostra; masinnò a pizzuluna vi finìsciu a tut­ ti.» «Ah, birbanti, dici lu Re, accussì si parra davanti a mia? Olà, pigghiàtilu a stu menzu-gadduzzu arditu e jittàtilu 'nta la mè cavallarizza, quantu almenu li cavaddi lu pistanu e cci fannu passari tutti li disii.» Quattru sul­ dati afferranu a lu menzu-gadduzzu e lu jèttanu 'ntra la cavallarizza sutta li pedi di li cavaddi, e chiudinu subbi­ tu la porta. Li cavaddi si mettinu a quaciari. «Ah, cumpari lupa, ajutatimi,» dici lu menzu-gadduzzu. Li lupa nèscinu e si mancianu tutti li cavaddi di Sò Maistà. Quannu lu Re nun 'ntisi cchiù battaría dintra la cavalla­ rizza, dici: «Va viditi si l'ammazzaru a lu menzu-gad­ duzzu.» Vannu li surdati e tornanu chini di spaventu. «Oh, Maistà, dici, chi straggi! tutti li cavaddi su' scanna­ ti e manciati!» «E lu menzu-gadduzzu?» «È misu chi canta supra li manciaturi.» «Olà, prestu, facitimìn­ ni vinnitta! Camiàti un furnu tri notti e tri jorna, affirrati lu gaddu e cci lu 'nfurnati.» Accussì ficiru li surdati: ca­ mianu un furnu tri notti e tri jorna, afferranu a lu menzugadduzzu e cci lu jèttanu; e mìsiru subbitu la balàta a lu furnu.» «Ah, cumpari ciumi, ajutatimi vui!» dici lu menzu-gadduzzu: e lu ciumi nesci di bottu ed astùta lu furnu e lu fa divintari friddu un jelu. Lu 'nnumani lu Re manna a vidiri si lu menzu-gadduzzu era mortu. «Com'ora, dici, àutru chi cìnniri addivintau!» Levanu la balàta, e lu menzu-gadduzzu sàuta fora facennu: «Cu­ curucù! Cucurucù! Unn'è lu Re, ca vògghiu la càscia cu li dinari? Cucurucù, la càscia vògghiu!» Lu Re nun ni potti cchiui: «Olà! dici, pigghiàtilu, mittitilu dintra lu mè càntaru, ca cci vaju di supra e la finisciu eu. L'hannu misu dintra lu càntaru, e lu Re s'assetta. «Ah, cumpari lapi, ajutatimi vui ora!» dici lu menzu-gadduz­ zu. Li lapi nèscinu tutti, e tutti appizzanu all'anchi di lu Re. «Olà, olà! dici lu Re; olà ca moru! ajutu!» Currinu li guardii: «Chi fu, Maistà?» «Prestu, dici, dati la cà­ scia a stu menzu-gadduzzu, purtaticcilla 'nfinu a la sò casa, dàticci quant'àutri dinari voli, ca nun ni pozzu cchiui. Chistu, specia di diavulu è!» Cci hannu datu a lu menzu-gadduzzu tuttu chiddu chi vosi, e la càscia cu li dinari, e cci li purtaru a la casa. La pra, e così lu finisco (lu fa moriri) io. matri di lu menzu-gadduzzu di sta manera arricchíu, e d'allura 'n poi misi a sfrazziari cu palazzi e carrozzi e lu menzu-gadduzzu era sempri 'nsèmmula cu idda. Iddi arristaru filici e cuntenti, E nui ccà senza nenti. Partinico. da Salomone-Marino. CXXX Don Firriulieddu Si cunta e si raccunta ca cc'era un burgisi e avia 'na fi­ gghia; sò patri si nni ij' a travagghiari di fora senza pani; la mugghieri fici lu pani e cci lu mannà' cu la figghia. Sò patri cci dissi: «Pri vìniri a truvari a mia, vidi ca fazzu un viuolu di canigghia, tu pigghia canigghia canigghia, e mi vie­ ni a trovi.» Passava pi casu lu vecchia Dragu, e vitti lu viuolu di la canigghia, e dissi: «Chista è cosa significati­ va;» guastò la canigghia chi jia nni lu burgisi e la minti a jiri nn'iddu. 'Nquà parti la figghia cu lu pani pri jiri nni sò pa'; camina canigghia canigghia e si riduci nni lu Dragu; quannu lu Dragu vidi affacciari sta picciotta, cci dissi: «Tu avi' a essiri mà mugghieri.» La picciotta si minti a chiànciri. Sò patri un vidiennu arrivari a la figghia, la sira si nni va a la casa e accumencia a circari a sò figghia; un la putiennu truvari, fici prummissioni a Diu pri vinìricci 'na figghia o un figghiu. Doppu l'annu cci vinni un figghiu e cci misiru Do Firriulieddu; doppu tri jorna stu picci­ liddu cci parlò e cci dissi: «Ma', mi lu facìstivu lu fir­ riuolu? ora datimi 'na canuzza e lu firriuolu ca aiu a jiri a circari a mà suoru.» Si minti 'n caminu e va a cerca a sò suoru; arriva 'ntra un chianu e vidi 'na quantità di cri­ stiani e dici: «Di cu' è sta vistiami?» Rispunni lu vi­ stiamaru: «Di lu Dragu-draganti, Chi un si spagna nè di Di', nè di li Santi, Chi si spagna di Do Firriulieddu Ca, tri jorna natu, e va pri lu viulieddu, E duna pani a la cani e cci dici: Mancia, canuzza mia, e nun abbaiari Ca buoni cosi âmmu a fari.» Pùa vitti 'na mànnira di piecuri, e cci spijà': «Di cu' su' sti piecuri?» «Di lu Dragu-draganti, Chi un si spagna nè di Di', nè di li Santi, Chi si spagna di Do Firriulieddu Ca, tri jorna natu, e va pri lu viulieddu, E duna pani a la cani e cci dici: Mancia, canuzza mia, e nun abbaiari Ca buoni cosi âmmu a fari.» Arriva nni la casa di lu Dragu, e tuppía, e la suoru cci apri, e vitti stu picciliddu. «Tu a cu' cierchi?» «Ia ciercu a tia ca sugnu tò frati, e ti nni avi' a jiri nni la mamma.» Lu Dragu quannu 'ntisi ca cc'era Do Firriu­ lieddu, si va a'mmùccia susu nni lu sulàru; Do Firriu­ lieddu spija a la suoru: «Unn'è lu Dragu?» «Ccà susu nni lu sulàru.» Cumanna a lu cani: «Acchiana e abbaja a ssa scala scala ca ia viegnu appriessu di tia.» Lu cani acchiana, e cumencia a'bbajari. Firriulieddu cci ij' ap­ priessu, e va a trova lu Dragu e l'ammazza; si pigghia la suoru, 'na quantità di dinari, e si nni vannu nni sò matri, e restanu tutti cuntenti. Casteltermini. Di Giovanni."
  },
  {
    "text": "'Na vota si cunta e s'arriccunta ca cc'era 'na matri, chi avía 'na figghia, e si chiamava Pitidda; cci dissi: «Va' scupa la casa.» «E vu' datimi lu pani, prima.» «Va' scupa la casa.» «Nun pozzu, nanò» cci dissi idda. Comu vitti sò matri ca la casa 'un la vulía scupari, chia­ mau lu lupu: «Lupu, va' a'mmazza a Pitidda, ca Pitid­ da nun vosi scupari la casa.» Iddu cci arrispunni: «Nun pozzu, nanò.» «Cani, va' a'mmazza lu lupu (dici la matri), ca lu lupu nun voli ammazzari a Pitidda, ca Pi­ tidda nun voli scupari la casa.» «Nun pozzu, nanò.» «Mazza, va' a'mmazza lu cani, ca lu cani nun voli am­ mazzari a lu lupu, ca lu lupu nun voli ammazzari a Pi­ tidda, ca Pitidda nun voli scupari la casa.» «Nun poz­ zu, nanò.» «Focu, abbrucia la mazza, ca la mazza nun voli ammazzari a lu cani, ca lu cani nun voli ammazzari lu lupu, ca lu lupu nun voli ammazzari a Pitidda, ca Pi­ tidda nun voli scupari la casa.» «Nun pozzu, nanò.» «Acqua, va' a'stuta lu focu, ca lu focu nun voli ardiri la mazza, ca la mazza nun voli ammazzari a lu cani, ca lu cani nun voli ammazzari a lu lupu, ca lu lupu nun voli ammazzari a Pitidda, ca Pitidda nun voli scupari la casa.» «Nun pozzu, nanò.» «Vacca, va' viviti l'ac­ qua, ca l'acqua nun voli astutari a lu focu, ca lu focu nun voli abbruciari a la mazza, ca la mazza nun voli ammaz­ zari a lu cani, ca tu cani nun voli ammazzari a lu lupu, ca lu lupu nun voli ammazzari a Pitidda, ca Pitidda nun voli scupari la casa. «Nun pozzu, nanò.» «Lazzu, va' a'ffuca la vacca, ca la vacca nun voli vìviri l'acqua, ca l'acqua nun voli astutari a lu focu, ca lu focu nun voli abbruciari a la mazza, ca la mazza nun voli ammazzari a lu cani, ca lu cani nun voli ammazzari a lu lupu, ca lu lupu nun voli ammazzari a Pitidda, ca Pitidda nun voli scupari la casa.» «Nun pozzu, nanò.» «Surci, va' a'r­ rùsicati lu lazzu, ca lu lazzu nun voli affucari a la vacca, ca la vacca nun voli vìviri l'acqua, ca l'acqua nun voli astutari a lu focu, ca lu focu nun voli abbruciari a la mazza, ca la mazza nun voli ammazzari a lu cani, ca lu cani nun voli ammazzari a lu lupu, ca lu lupu nun voli ammazzari a Pitidda, ca Pitidda nun voli scupari la casa.» «Nun pozzu, nanò.» «Gattu, va' mànciati lu surci, ca lu surci nun voli arrusicari lu lazzu, ca lu lazzu nun voli affucari a la vacca, ca la vacca nun voli vìviri l'acqua, ca l'acqua nun voli astutari a lu focu, ca lu focu nun voli abbruciari a la mazza, ca la mazza nun voli am­ mazzari a lu cani, ca lu cani nun voli ammazzari a Pitid­ da, ca Pitidda nun voli scupari la casa.» Curri lu gattu e si va a mancia lu surci, curri lu surci e si va a rùsica lu lazzu, curri lu lazzu e va a'ffuca la vac­ ca, curri la vacca e si va vivi l'acqua, curri l'acqua e va a'stuta lu focu, curri lu focu e va a ardi la mazza, curri la mazza e va a'mmazza lu cani, curri lu cani e va a'mmaz­ za a lu lupu, curri lu lupu e va' a'mmazza a Pitidda, curri Pitidda e va a scupa la casa, curri la matri e ci duna lu pani. Borgetto."
  },
  {
    "text": "C'era 'na vota Cummari Vurpidda e Cummari Crapaz­ za. La prima avía 'na casuzza nica nica, ed era urnata di siggiteddi, di cìcari, di piattuzzi; 'nsumma era beni ad­ dubbata. Iju 'na vota Cummari Crapazza e ci scippau la casuzza. Idda, Cummari Vurpidda, si misi a chianciri. Ci iju 'na cani abbaiannu e cci dissi: «Chi hai ca chianci!» E idda ci dissi: «Cummari Crapazza mi scip­ pau la casuzza!» « Zìttuti, ca ti la fazzu dari iu.» Va la cani, e dici a Cummari Crapazza: «Datici la casuzza a Cummari Vurpidda.» Rispusi la Crapazza e ci dissi a la cani: «Iu sugnu Cummari Crapazza, a lu ciancu tegnu 'na spatazza e cu lu cornu ti scafazzu.» La canuzza sin­ tennu chissu si ni iju. Poi ci iju la pecura e ci dissi a la Vurpidda: «Chi hai ca chianci?» E idda ci dissi lu stis­ su. Poi si ni iju la pecura ni Cummari Crapazza, e la iju a rimpruvirari. La Crapazza cci rispusi lu stessu, e idda scantata si ni iju. 'Nsumma ci jeru tutti sorti d'armali, e iddu fici lu stissu. Fra di l'àutri ci iju lu surci e ci dissi a la Vurpidda. «Chi hai ca chianci?» «Cummari Cra­ pazza mi scippau la casuzza.» «Zittu, ca ti la fazzu dari iu!» Iju ddà, e dissi a Cummari Crapazza: «Datici ora ora la casuzza a Cummari Vurpidda!» Idda ci dissi: chere, di piattini. «Iu sugnu Cummari Crapazza, a lu ciancu tegnu 'na spatazza, e cu un pugnu e 'na curnata ti scafazzu!» Lu surci ci rispusi subbitu: «Iu sugnu Cumpari Surciddu: a lu ciancu tegnu un spitiddu, lu ficcu ni lu focu e vi lu ficcu ni lu culiddu.» Favula ditta, favula scritta, Diciti la vostra, ca la mia è ditta. Polizzi-Generosa."
  },
  {
    "text": "Na vota cc'era e cc'era na monaca di casa, e la sira, comu scurau, iju a'ddumari la cannila nni la vicina. Pas­ sau un crapàru cu 'na pocu di crapi, e 'na crapa si ci 'nfi­ lau sutta lu lettu di la monaca. La monaca turnau. Idda d'allura 'un si nni avía a'ddunatu, e si misi a filari pri li fatti so'; quannu si avía a curcari, s'addunau ca cc'era la crapa!» «Ivì! cu' cci la purtau a sta crapa? Nesci, cra­ pa!» «Eu sugnu la vera crapa, cu l'occhi lucenti, li cor­ na puncenti, si 'un ti nni vai ti sfunnu la ventri.» La mo­ naca iju a chiamari a la vicina: «Cummari Rosa, faciti­ mi nèsciri sta crapa, pri carità.» Idda cci iju: «Nesci, crapa.» «Eu sugnu la vera crapa, cu l'occhi lucenti, li corna puncenti, si 'un ti nni vai ti sfunnu la ventri.» Chidda cci dissi: «Ih, cummari monaca! va facitivilla nèsciri vui.» La monaca chiama un cani: «Cumpari cani, mi vuli­ ti fari nèsciri sta crapa?» Iju lu cani: «Nesci, crapa.» «Eu sugnu la vera crapa, cu l'occhi lucenti, li corna pun­ centi, si 'un ti nni vai ti sfunnu la ventri.» Pigghia lu cani e cci dici: «Ih, cummari, va facitivilla nèsciri vui.» Chiama lu porcu: «Cumpari porcu, mi vuliti fari nè­ sciri sta crapa?» Iju lu porcu, e cci dissi: «Nesci, cra­ pa.» «Eu sugnu la vera crapa, cu l'occhi lucenti, li cor­ na puncenti, si 'un ti nni vai ti sfunnu la ventri.» Arri­ spunni lu porcu: «Ih, va facitivilla nèsciri vui, ca eu nun mi la sentu.» Chiama e chiama un viddanu di ddà vicinu: «Cum­ pari, mi vuliti fari nèsciri sta crapa?» Iju lu viddanu, e cci dissi: «Nesci, crapa:» a lu solitu. «Eu sugnu la vera crapa, cu l'occhi lucenti, li corna puncenti, si 'un ti nni vai ti sfunnu la ventri.» «Ih, cummari monaca (cci dissi lu viddanu), chisti 'un su' cosi pri mia; va facitivilla nèsciri vui!» Passa e passa un agriddu: «Oh, cumpari agriddu (cci dici la monaca), mi vuliti fari nèsciri sta crapa?» «Vegnu, cummari, e vi la fazzu nèsciri.» Trasi dintra, e 'ncugna a lu lettu: «Nesci, crapa.» «Eu sugnu la vera crapa, cu l'occhi lucenti, li corna puncenti, s' 'un ti nni vai ti sfunnu la ventri.» «Ed eu sugnu lu veru griddu cu tri parmi di chicchiriddu, s' 'un ti nni vai, ti pùnciu lu culiddu!» «Gnursi, gnursì, ca nèsciu!» E la crapa niscíu comu 'na furia di 'nfernu. La monaca misi catinazzu sutta la botta; e si jiu a cur­ cari. Idda arristau filici e cuntenti, E nui ccà chi nni munnamu li denti. Borgetto."
  },
  {
    "text": "'Na vota cc'iera 'na gatta; si vulia maritari. Si misi a punta di cantuniera; e ognunu chi passava cci spijava: «Gattaredda, chi hai?» « Chi aiu? mi vuogghiu mari­ tari.» Passò un cani; dici: «Mi vuoi a mia?» «Quantu viju comu canti.» Si vôta lu cani: «Bau-bau!» «Vih! chi canti làdiu! Vattinni, ca 'un ti vuogghiu.» Passau un puorcu: «Gattaredda, mi vuoi a mia?» «Quantu viju comu canti.» «Uh! uh!» « Vih! chi si' làdiu! Vattinni ca 'un ti vuogghiu!» Passau un vistiuolu; dici: «Gat­ taredda, mi vuoi a mia?» «E quantu viju comu canti!» «Uhm!» «Vattinni chi si' làdiu, ca vuoi a mia!» Pas­ sò un surci: «Gattaredda, chi fai?» «M'hê maritari.» «Mi vuoi a mia?» «E tu comu canti?» «Ziu! ziu!» Pigghiò la gatta e cci dissi: «Jàmunni a maritari, ca mi piaci.» E si maritaru. La gatta iju a pigghiari la pasta, e lassò lu surci: un ti muoviri di dintra ca jeu vaju a'ccattu la pasta. Lu surci trasíu 'nta la cucina; vitti la pignata, e si cci 'nfilau din­ tra, ca si vulía manciari li favi. Ma iddu 'un iju accussì, ca la pignata vugghía, e lu surci arristau ddà dintra. Vin­ ni la gattaredda, e si misi a chianciri; ma lu surciddu nun cumparía. Pigghia la gatta, e cala la pasta pi manciari. Quannu la pasta fu cuotta, manciau; e cci fici lu piattu puru pi lu surciddu. Comu sdivàca la pasta, vitti lu surci 'mmiscatu cu la pasta: «Ah! surciddu mieu! Ah! sur­ ciddu mieu!» Pigghiò e s'assittò darrieri 'na purtiera chianciennu a lu surci. «Chi hai? cci dici la purtera, ca ti gratti e pili?» La gatta cci dissi: «Chi aiu? lu sur­ ciddu mi muríu; e jeu mi grattu e pilu.» Rispunni la pur­ tiera: «E jeu comu purtiera mi sbattulíu.» 'Nta la purtera cc'iera 'na finiestra; dici: «Chi hai, purtiera, ca sbattulíi?» «Lu surciddu muríu; la gatta si gratta e pila; e jeu mi sbattulíu.» Arrispunni la finestra: «E jeu comu finestra mi grapu e chiuju.» 'Nta la finestra cc'era un arvulu; dici: «Finestra, pir­ chì ti grapi e chiuj?» Rispunni la finestra: «Lu surcid­ du muríu; la gatta si gratta e pila; la purtiera si sbattulía; jeu mi grapu e chiuju.» Arrispunni l'arvulu e cci dici: «E jeu comu arvulu mi sdirrubbu.» 'Nta st'arvulu cci iju a pusari n'acieddu. Dici st'acied­ du: «Arvulu, pirchì ti sdirrubbasti?» E l'arvulu cci ri­ spusi: «Lu surciddu muríu; la gatta si gratta e pila; la purtiera sbattulía; la finestra si grapi e chiuj; e jeu comu arvulu mi sdirrubbai.» «E jeu, cci rispunni l'aceddu, comu aceddu mi spinnu.» L'oceddu iju a pusari 'nta 'na funtana. La funtana cci spijau: «Aceddu, comu si' accussì spinnatu?» Si vôta l'aceddu: «Lu surciddu muríu; la gatta si gratta e pila; la purtiera sbattulía; la finestra si grapi e chiuj; l'arvulu si sdirrubbau; e jeu comu aceddu mi spinnai.» «E jeu comu funtana siccu.» 'Nta sta funtana iju a vìviri un cuocu; e cci dissi: «Funtana, pirchì siccasti?» E la funtana cci cunta tuttu lu passaggiu: «Lu surciddu muríu; la gatta si gratta e pila; la purtiera sbattulía; la finestra si grapi e chiuj; l'ar­ vulu si sdirrubbau; l'aceddu si spinnau; e jeu funtana siccai.» «E jeu cuomu cuocu, mi mentu lu culu 'nta lu fuocu.» Passò un muonacu di S. Nicola; e cci spijò: «Cuo­ cu, pirchì hai lu culu 'nta lu fuocu?» «Lu surciddu mu­ ríu; la gatta si gratta e pila; la purtiera sbattulía; la fine­ stra si grapi e chiuj; l'àrvulu si sdirrubbau; l'acidduzzu si spinnau; la funtana siccau; e jeu comu cuocu mi misi lu culu 'nta lu fuocu.» «E jeu cuomu muonacu di Santu Nicola mi vaju a dicu la Missa cu lu culu di fora.» Passò la Riggina e cci spija: «Muonacu di S. Nico­ la, comu ti dici la Missa cu lu culu di fuora?» Rispunni lu muonacu: «Lu surciddu muríu; la gatta si gratta e pila; la purtiera sbattulía; la finestra si grapi e chiuj; l'ar­ vulu si sdirrubbau; l'acidduzzu si spinnau; la funtana si siccau; lu cuocu si misi lu culu 'ntra lu fuocu; e jeu, mo­ nacu di S. Nicola, mi dicu la Missa cu lu culu di fuora.» «E jeu comu Riggina, vaju a cernu la farina.» Passa lu Re: «Oh! Riggina, e comu cerni farina?» E la Riggina cci cuntò tuttu lu fattu: «Lu surciddu mu­ ríu; la gatta si gratta e pila; la purtiera sbattulía; la fine­ stra si grapi e chiuj; l'arvulu si sdirrubbau; l'acidduzzu si spinnau; la funtana si siccau; lu cuocu si misi lu culu 'nta lu fuocu; lu muonacu di S. Nicola, si dissi la Missa cu lu culu di fuora; e jeu comu Riggina vaju a cernu la farina.» «E jeu comu Re, mi pigghiu lu cafè.» Capaci."
  },
  {
    "text": "Si riccunta e cc'era 'na vota e cc'era un sagristaneddu, chi ogni matina scupava la Chiesa. Un jornu 'nta di l'àu­ tri, mentri chi scupava la Chiesa trova e trova un tirdinà­ ri; lu pigghiau, si lu misi in sacchetta e doppu chi accab­ bau la fatiga si manciava lu sensu di chiddu chi avía a'ccattari cu stu tirdinàri, e dicía: «Si m'accattu tirdinà­ ri di nuci, hannu li scorci; si m'accattu tirdinàri di mèn­ nuli, hannu li scorci, si m'accattu nuciddi, hannu li scor­ ci, ora, la megghiu chi è, m'accattu tirdinàri di càlia e mi la mangiu.» Accussì fici; s'accattau la càlia e si la iju mangiannu a còcciu a còcciu pi li strati. Chicàtu all'urti­ mu còcciu, 'un ni vosi cchiù, e pinsau di farisillu sar­ vari d'na furnàra ch'era ddà 'ncostu, e cci dissi: «Mai­ stra, sarvatimi stu còcciu di càlia; dumani mi lu pig­ ghiu.» «Gnursì, cci rispusi la principala, mittitilu ddo­ cu supra la vancàta.» Lu sagristanu si nni jiu pi fatti soi. Doppu un pizzuddu, la furnàra, va pi sarvari lu còc­ ciu di la càlia, e s'adduna chi lu gaddu si l'avía manciatu. Lu 'nnumani veni lu sagristanu e cci addumanna lu còc­ ciu di càlia, e la Maistra cci dissi chi lu gaddu si l'avía ammuccatu. Mastru 'Sippuzzu (accussì si chiamava lu Sagristanu) si quadiau, e cci accuminzau a diri: «O mi dati lu cicirittu, o mi dati la gaddittu! O mi dati la cici­ rittu, o mi dati la gaddittu!» e sichitau a longu sempri a diri la stissa cosa. La principala, vidennu chi 'un si la putía scatturari di 'n capu, pigghiau e cci detti lu gad­ du e cci dissi: «Vegna ccà, va facitivi scriviri.» Ma­ stru 'Sippuzzu s'affirrau lu gaddu, è 'unn'avennu unni mìttilu, 'nta la Chiesa, lu purtau 'nta 'na mulinara, amica sua, e cci dissi: «Cummari, sarvatimi stu gaddu chi poi mi lu vegnu a pigghiu.» «Gnursì, Mastru Jseppi, lassa­ tilu, chi ccà esti bonu sarvatu;» cci lassau lu gaddu e si nn'avi jutu pi fatti soi. Ghiustu ghiustu sta mulinara un­ tricava un porcu; ssa matinata avía misu 'nta lu tinidduz­ zu tantìcchia di canìgghia pi lu porcu: lu gaddu comu vitti la canìgghia, ancugnau e lu porcu jittau cu 'na vuc­ catuna e ammazzau lu gaddu. Lu 'nnumani va Mastru Jseppi e cci addumanna lu gaddu; la mulinara, tutta cun­ fusa, cci dissi: «Mastru Jseppi meu, chi v'aiu a fari! Ajeri lu gaddu pinsau di beni di ancugnari a lu tinidduz­ zu di lu porcu chi si stava mangiannu la canìgghia, e 'nta 'na vutata d'occhi, gnàu! cci duna 'na scagghiunatuna e l'ammazzau.» «E facistivu chissa! cci arrispunni lu sagristanu, ma jeu 'un sàcciu nenti; o mi dati lu gaddittu, o mi dati lu purchittu! O mi dati lu gaddittu, o mi dati lu purchittu!» e sichitau a picchiari tantu, sempri dicen­ un la stissa cosa, chi la principala fu custritta a dàricci lu porcu. Mastru 'Sippuzzu s'affirrau lu porcu, e 'un avennn unni mìttilu, lu purtau 'nta 'na pastàra, amica sua, e cci dissi: «Cummari Brìcita, mi vuliti fari 'na finizza? mi vuliti sarvari tanticchiedda stu porcu, chi jeu dumani passu e mi lu pigghiu?» «Gnursì, cci arrispunniu la pastàra, trasìtilu, chi ccà èsti comu 'n casa vostra.» Ac­ cussì fici Mastru 'Sippuzzu, cci lassau lu porcu e si nni avi jutu pi fatti soi. Si cumminau chi la pastàra avía la figghia zita, e lu 'nnumani s'avía a maritari: e pinsau di beni, siccomu era scarsulidda e maliziusa, pi fari la ta­ vulata, di ammazzari lu porcu, e po' diricci a Mastru Jseppi, chi cci scappau. Accussì fici, la sira ammazzau lu porcu, e nè gatta fu, nè dammàggiu fici. La 'nnuma­ ni iju mastru Jseppi tuttu cuntenti pi jirisi a pigghiari lu porcu; la pastàra comu lu vitti nèsciri, pigghiau di prima e cci dissi: «Comu! mastru 'Sippuzzu meu, 'un sapiti nenti? lu porcu assira ruppi, e squagghiau lu porcu; che fa qualche cosa furtivamente. Vedi a lu vol I, pag. , nota [nota ni ll'edizione elettronica Manuzio]. cerca chi ti cerca, lu mannai a'bbanniari, e 'un si potti truvari.» Lu Sagristanu unu fu e centu si fici; si piddu­ liau tuttu, poi si misi a chianciri a chiantu ruttu e di­ cia: «Nun ni sacciu nenti, nun ni sacciu nenti: o mi dati lu purchittu, o mi dati la zitìcchia! o mi dati lu purchittu, o mi dati la zitìcchia.» E tantu fu lu picchiu e la làstima chi fici, ca la pastàra, pi livarisillu di davanti, cci abbi­ sugnau dari la figghia zita. Cci la misi 'ntr'on saccu e Mastru Jseppi, senza sapiri nè leggiri nè scriviri, si la jit­ tau supra li spaddi e si nni iju pi fatti soi. Sta picciotta si la putía purtari a la Chiesa? 'unn'era possibili, pirchì ddà cc'era lu Cappillanu; perciò pinsau di jilla a lassari nta 'na putiàra, ch'era puru amica sua e cci dissi: «Gnà Si­ cilia; purmittiti chi jeu lassassi ccà stu saccu di canig­ ghia, e poi dumani mi lu vinissi a pigghiari?» «Gnursì, Mastru Jseppi, patruni! mittitilu 'nta ssa cantunera, e unni lu lassati, lu truvati.» Mastru Jseppi fici accussì e si nn'avi jutu pi fatti soi. La cumminazioni vosi chi pi fur­ tuna di sta picciotta, la putiàra avennu li gaddini a diju­ un, cci vieni 'n testa di pigghiari di ddu saccu du' mana­ teddi di canìgghia; comu va pi asciògghiri lu saccu, s'adduna di la picciotta ch'era ddà dintra attaccata: «E tu chi fai ccà?» «Ah, principala mia, la mè sorti mi purtau ccà;» e ci cuntau lu fattu. Comu 'ntisi accussì, la putiàra prestu prestu la 'scìu di lu saccu, e siccomu avia 'na cani figghiata, pinsau di beni di mìtticci la cani dintra lu saccu, e a la picciotta cci dissi: «Tu ammùcciati dintra dda càmmara.» Lu 'nnumani si prisenta Mastru Jseppi e cci addumanna lu saccu. La putiàra cci duna lu saccu cu la cani figghiata dintra, iddu si metti lu saccu 'n coddu e ammutta a la marina pi jiri a jittari a mari la picciotta. Arrivatu a la marina, asciogghi lu saccu e comu va pi àprilu, la cani s'abbenta furiusa e jetta cu un gran muzzicuni 'ntra lu nasu. 'Nni vulìstivu cchiù di Mastru Jseppi? si scimiddi­ cau tuttu, chianci chi ti chianci, lu sangu chi cci curría a lavina, addivintau un patri Ecce-Homu, e jia pri­ gannu a la cani: «Cani, cani, dammi pilu; pilu mettu ntr' ò nasiddu e mi sana lu purtusiddu.» La cani cci ar­ rispusi: «Pilu vôi? dammi pani.» Lu Sagristanu appiz­ za a curriri va 'nta 'na furnaría e dici a lu furnaru: «Furnaru, dammi pani, quantu jeu dugnu a cani; cani duna pilu; pilu mettu 'ntr'ô nasiddu e mi sana lu purtu­ attiva). gazza. rarsi, strapparsi). bisogna medicar la ferita cu lu suo stesso pelo, e si guarisce. siddu.» Lu furnaru cci dissi: «Pani vôi? dammi ligna.» Curri Mastru Jseppi e va nni lu lignaloru: «Lignaloru , dammi ligna, quantu jeu portu a furnaru; furnaru duna pani; pani portu a cani; cani duna pilu; pilu mettu 'ntr'ô nasiddu e mi sana lu purtusiddu.» Lu lignaloru cci dissi: «Ligna vôi? dammi zappuni.» Curri la Sagristanu e va 'nt'ôn firraru: «Firraru, dammi zappuni, quantu jeu portu a lignaloru; lignaloru duna ligna; ligna portu a fur­ naru; furnaru duna pani; pani dugnu a cani; cani duna pilu; pilu mettu 'ntr'ô nasiddu, e mi sana lu purtusiddu.» Lu firraru cci dissi: «Zappuni vôi? dammi carvuni.» Curri lu Sagristanu e va 'nn'ô carvunaru: «Carvunaru, dammi carvuni, quantu jeu portu a firraru; firraru duna zappuni; zappuni portu a lignaloru; lignaloru duna ligna; ligna portu a furnaru; furnaru duna pani; pani dugnu a cani; cani duna pilu; pilu mettu 'ntr'ô nasiddu e mi sana lu purtusiddu.» «Carvuni vôi? dammi carrettu.» Lu Sagristanu ammutta nni lu carritteri «Carritteri, dammi carrettu, quantu portu a carvunaru, carvunaru duna car­ vuni; carvuni portu a firraru; firraru duna zappuni; zap­ puni portu a lignaloru; lignaloru duna ligna; ligna portu a furnaru; furnaru duna pani; pani portu a cani; cani duna pilu; pilu mettu 'ntr'ô nasiddu e mi sana lu purtu­ siddu.» Lu carritteri, vidennu lu gran chiantu chi facía Mastru 'Sippuzzu, mossu a cumpassioni, cci avi datu lu carrettu. Iddu tuttu cuntenti si pigghia lu carrettu; si nni va nni lu carvunaru, lu carvunaru cci duna lu carvuni, lu carvuni lu purtau nni lu firraru, lu firraru cci duna lu zappuni, lu zappuni lu purtau nni lu lignaloru, lu lignaloru cci duna li ligna, li ligna li purtau nni lu furnaru, lu furnaru cci duna lu pani, lu pani lu purtau a la cani, la cani cci detti lu pilu, lu pilu lu misi 'ntr'ô nasiddu, e cci sanau lu pur­ tusiddu. Favula favula 'un cci nn'è cchiù: Malu viaggiu quannu fu. Marsala."
  },
  {
    "text": "Si riccunta e si riccunta ca 'na vota cc'era un vecchiu e 'na vecchia. Sta vecchia avía a manciari pi mazzijornu: dici: «'Un mi cala lu pani schittu.» «'Unca, sennu chi nun ti cala, cci dissi lu vecchiu, ora vaju a 'ccattu du toc­ ca di sosizza.» Iju a'ccattari du' tocca di sosizza; un toccu lu frijeru, e un toccu l'appizzaru. Frijeru lu toccu di la sosizza: man­ ciaru. Accabbata di manciari, chi fìcinu? si nni jeru nni la vicina. Lu surciddu di la casa di la vecchia dici: «Ora mi vaju a manciu la sosizza.» E si iju a manciari la sosizza. La jatta 'ntisi ciàuru di lu surci; dici: «Ora, megghiu chi fazzu, mi vaju a manciu stu surciceddu» La vecchia vitti la jatta e lu surci; quantu agghica, dici: «Moru! la sosizza si stannu manciannu lu surciceddu e la jatta!» E arrancicau pi tirari la jatta; e arristau ddà 'mpiccicata. Cci iju lu vecchiu: «Moru, moru! mè mugghieri ddà appizzau! Com'aiu a fari?» E lu vecchiu iju pi tirari la vecchia, e arristau ddàni. Passanu tanti e tanti surdati. Dici la vicina: «Viniti a tirari sti vicchia­ reddi chi su' appizzati a la jatta!» Vannu li surdati pi ti­ rari li vicchiareddi, e arristaru ddà 'mpiccicati accussì. Passau un Re e 'na Riggina; dici la vicina: «Viniti a ti­ rari a sti vicchiareddi 'mpiccicati!» Pigghianu e tiranu; tiranu: arristaru 'mpiccicati ddà. Passau lu diavulu e cci dissi lu Re e la Riggina: «Viniti a tirari a niâtri.» Lu diavulu tirau a chiddi e nun potti tirari e appiccicau ddà­ ni. 'Nca lu surciddu (lu dicu?) cacau 'n bucca a la jatta, la jatta cacau 'n bucca a la vecchia, la vecchia cacau 'n bucca a lu vecchiu, lu vecchiu cacau 'n bucca di la Rig­ gina, la Riggina cacau 'n bucca di lu Re, lu Re cacau 'n bucca di li surdati, li surdati cacaru 'n bucca a lu diavu­ lu, lu diavulu cacau.... «'N bucca di cui?» «'N bucca di tia!» E accabbau lu contu. Erice."
  },
  {
    "text": "Si cunta e si riccunta ca 'na vota cc'era 'na mamma cu tri figghioli. Sti tri figghioli, na si chiamava Coculidda, unu si chiamava Parrineddu e 'n'àutra Siggitedda. Dissi la mamma: «Siggitedda Siggitedda, scupa la casa.» «Matri mia, mi spàsciu tutta» «Coculidda Coculidda, scupa la casa.» «Matri mia, cuddulíu tutta.» E la matri chiama a Parrineddu: «Parrineddu Parrineddu, scupa la casa.» «Nnasì, matruzza mia, ora la scupu.» Scupau e truvau sanàri. «Ch'accattu cu stu sanàri? Si accattu sanàri di mènnuli, la mènnula mi scorcia; s'accattu sanàri di nuci, mi scorcia. Ora accattu sanàri di sosizza.» L'accattau; tantu cci lu detti a sò matri, tantu a Coculidda, tantu a Siggitedda, e tantu, iddu. Cu' nn'appi di cchiù? «Parrineddu.» cent. di lira. sull'innice di la sinistra, un tantinello. «Mitti lu nasu nni lu cantareddu!... Erice."
  },
  {
    "text": "Na vota si cunta e si raccunta ca cc'eranu tri frati ed avìanu se' scupetti: tri sparati e tri sgriddati; mentri chi iddi si nni jeru 'nta un voscu, 'nfilanu pri 'na via chi spunta e nun è via, e si tennu forti a la spadda tri bug­ giaccazzi e tri belli saccuna: tri senza chiacchi e senza rumaneddi, e tri sfunnuriati. Si chiamanu a tri cani, dui zoppi ed unu senza pedi sani: vannu a lu voscu: «Pigghia, catapigghia: ddà l'afferra, ddà lu pigghia!» Pigghianu quattru cunigghia: tri cci scapparu, ed unu cci sgriddau di li manu. Jùncinu a 'na chianura, e vidinu 'na casa senza tettu e senza mura, e cc'era 'na bella donna, chi nun l'abitava nè notti nè jornu. Dicinu li tri frati: «Avanti, bona donna, apparicchiàtinni sti quattru cunig­ ghia.» «Eu, dici, tegnu tri pignati, na rutta e du' sfun­ nati; aiu 'na tannura galanti, senza focu e senza vam­ pi; pri acqua e vinu cc'è la jisterna, ca è vacanti la stati e sicca lu 'mmernu.» «E bonu, bella donna, apparicchià­ tinni lu stufatu cu cori brillanti, ca nui vi pagamu cu mu­ nita sunanti; avemu ottu sacchetti l'unu, quattru spirtusa­ ti e chini di ventu, e quattru senza funnu.» tre senza nodi e senza lacci, e tre sfonnati. E mentri cci apparicchiava lu stufatu, cci veni un forti duluri 'nta la chianta di lu pedi: «Ahi, ca moru! ahi, ca moru!» «E bonu, bella donna, chissu è nenti. Jiti a ddabanna la terra, ca cc'è un cavaddazzu mortu di cin­ quanta jorna: nni pigghiàti un pezzu: pista, catapista, cci l'untati 'ntra la sola di lu pedi, e di bottu lu duluri cedi!» Borgetto."
  },
  {
    "text": "'Na vota cc'era un Re-befè-viscotta-e-minnè. Stu Rebefè-viscotta-e-minnè avia 'na figghia-befigghia-viscot­ ta-e-minnigghia. Sta figghia-befigghia-viscotta-e-minig­ ghia avía n'aceddu-beceddu-viscottu-e-minneddu. St'a­ ceddu-beceddu-viscottu-e-minneddu cci vulò. Lu Re jit­ tò un bannu: «A cu' pigghia st'aceddu-beceddu-viscot­ ta-e-minneddu cci dugnu a mè figghia-befigghia-viscot­ ta-e-minnigghia. Curri un vavusu-tignusu-viscotta-eminnusu: afferra l'aceddu-beceddu-viscotta-e-minneddu. Lu porta nni lu Re e cci dici: «Signuri Re-befè-viscot­ ta-e-minnè, ccà cc'è l'aceddu-beceddu-viscotta-e-min­ neddu; datimi a vostra figghia-befigghia-viscotta-e-min­ tignu­ nigghia.» su-vavusu-viscotta-e-minnusu; ca vôi a mè figghia-be­ figghia-viscotta-e-minnigghia! «Vattinni, Palermo."
  },
  {
    "text": "'Na vota si cunta e s'arriccunta ca cc'era un varveri... Mittìtivi boni, ca vi lu cuntu arreri. Borgetto."
  },
  {
    "text": "Si cunta ca 'na vota cc'era un Principi riccu, e avía un figghiu; era amicu cu un rivirennu di li Gesuviti: stu Prin­ cipi cadì' malatu e cci jianu a bìdirlu li Gesuviti; vittiru ca era a piriculu di morti, cci dissiru: «Principi, faciti lu tistamientu, e si vuliti fari beni a l'arma vostra, lassati tuttu lu vostru patrimoniu a la Chiesa.» Rispunni lu Principi: «Sissignura.» Chiamanu lu Nutaru e du' tisti­ muoni; subbitu cci fannu fari lu tistamientu. Lu Principi era aggravatu e un 'rrigía cchiù; pricciò lu tistamientu lu ficiru li Gesuviti, e lu figghiu di lu Principi ristà' pòghiru. Nni la casa cci stava un scarparu, e 'ntisi tuttu lu fattu di lu tistamientu; chiama lu figghiu e cci dici: «Vidi ca tò pà' tuttu lu sò patrimoniu lu lassà' a li Gesuviti, e tu ri­ stasti pòghiru e pazzu.» «E cuomu fazzu?...» «Lassa uprari a mia, cci dici lu scarparu.» 'Unqua doppu ca a lu Principi cci ficiru fari lu tistamientu, si nni jeru, e ristà' lu figghiu e lu mastru scarparu. Lu mastru cci dissi: «Sienti chi faciemmu: livammu a tò pà' di lu liettu, ia mi viestu cu li robbi di tò patri: tu chiami un Nutaru, e cci dici: «Mà patri voli fari lu tistamientu.» Subbitu vin­ ni lu Nutaru, e cci dici: «Nutaru, scriviti (cu vuci comu lu Principi): Ia annullu lu tistamientu chi fici a li patri Gesuviti, e lassu du mila unzi a lu mastru scarparu chi stà nni la mà casa; lassu 'rredi 'nnivirsali a mà figghiu, cu farmi pompi e finirali. Si nni va lu Nutaru, si susi di lu liettu lu mastru scarparu, e cci mìntinu lu Principi; poi lu mìntinu nni lu tabbùtu, cci fannu la cunnutta, lu drivocanu: ddoppu passati tri jorna di vìsitu viennu l'amici patri Gesuviti nni la casa di lu Principi, e trovanu lu figghiu e cci dicinu: «Tu lu sa' ca tò patri fici lu tista­ mientu e lassò' tutti li beni a la santa Chiesa; pricciò nie­ sci fora, ca un siemmu li patruna.» Rispunni lu figghiu di lu Principi: «Santi patri, aviti sbagghiatu, ccà cc'è lu ti­ stamientu di mà patri; nisciti fora, manzinò vi pigghiu a puntapedi, e v'arrizzolu di li scali appinninu.» Si grapì' lu tistamientu ch'avía fattu lu scarparu 'n finciennu chli­ ra lu Principi, e li Gesuviti cci appizzaru li beddi picciu­ li. Accussì pri lu mastru scarparu lu figghiu di lu Principi appi la robba di sò patri. Casteltermini."
  },
  {
    "text": "Un burgisi riccu si mantinía cu la carrozza. Si ni iju un sirvituri, e iddu nni pigghiau n'àutru. «A tia, ci vôi stari cu mia?» «Voscenza sì.» «Camina a la casa; ti 'nsignu tutti li versi di la casa.» Sunau la campanedda, affacciau la patruna. «Chista comu si chiama?» dici lu patruni a lu sirvituri. «La patruna, la chiamamu nui.» «Vistiòlu, la patruna si chiama?» «'Nca comu si chiama?» «La mia gròlia si chiama.» «'Nca, la mia gròlia, signuri.» «La tua gròlia? È la mia, e dici ca è la tua?» «'Nca la vostra gròlia, signuri.» 'Ntra la càmmara di dòrmiri cc'era un lettu ben cunsa­ tu. «Chistu comu si chiama?» «Lu lettu, signuri.» «Lu lettu, si chiama, bistiòlu! 'Nca nenti sai? Si chiama l'arripusanti.» «'Nca l'arripusanti.» Li tappini eranu sutta lu lettu; e lu patruni: «Comu si chiamanu?» «Li tappini.» «Li tappini si chiamanu, bistiòlu?... Si chia­ manu li zucculanti.» Cc'eranu li seggi: «Chisti comu si chiamanu?» «Li seggi.» «Li seggi si chiamanu, bi­ stiòlu? Si chiamanu li 'mpidugghianti.» (pirchì di notti quannu su' 'mmenzu 'mpidùgghianu). Si ni iju 'ntra la cucina; c'era la gatta supra lu fucularu. «Chista comu si chiama?» «La gatta.» «Maria di lu Carminu! mi fazzu maravigghia comu tu vôi stari a patruni! Chista, gatta si chiama? Si chiama Tippiti nnàppiti!» C'era 'na lucerna: «Chista comu si chiama?» «Lumi, lucerna.» «Accussì si chiama? Si chiama allegrapopulu.» L'a­ ciddittu cu l'acqua: «Chistu comu si chiama?» «Acqua.» «Acqua si chiama?» «'Nca comu si chia­ ma?» «L'abbunnanzia!» 'Na càmmara di linu: «Chi­ stu comu si chiama?» «Lu linu.» «Lu linu? bistiòlu!... Si chiama vesti populu. Tu t'hai a curcari ccà a la sira; iu ti chiamu, e tu m'hai a sapiri diri tutti cosi pronti! Senti?» «Sissignuri!» La patruna a stu ma­ ritu 'un lu putía suffriri cchiui. Si chiama a la sirvituri e cci dissi: «Ti vasta l'armu di livàriti di 'mmenzu a stu mè maritu? E poi nni maritammu nuiàutri dui.» «Lassati fari a mia, Signura, ca ci pensu iu.» Di notti quannu lu patruni era ni lu megghiu, lu criatu jetta un surfareddu addumatu 'ntra la cammara, unni era lu linu, metti li seggi 'mmenzu, e poi si metti a chiamari arrieri la porta di la càmmara dunni durmía lu patruni, ca era muru 'mmenzu cu chidda di lu linu chi abbruciava: «Sù patruni, sù patruni!.. Scinniti di l'arripusanti, mittiti­ vi li zucculanti, dati a cura pi li 'mpidugghianti! Tìppiti nnàppiti; (e pir chistu stu cuntu si chiama lu cuntu di Tìppiti nnàppiti,) si tirau l'allegra-populu, si nni iju 'mmenzu lu vesti-populu, e si nun curriti pri l'abbunnan­ zia, addiu, si nni va tutta la sustanzia!» «Chi voli? Cu' è?» La mugghieri ci dissi: «Lu criatu vi dici, scinniti di lu lettu, mittìtivi li tappini, dati a cura pri li seggi! Lu gattu si tirau lu mècciu di la cannila, si ni iju 'mmenzu lu linu, e si nun curriti pri l'acqua, si perdinu tutti li su­ stanzi.» Lu maritu scinni cu 'na priniura e un scantu granni, curri pri la porta; ma lu criatu lu chiuìju cu tri parmi di catinazza, e lu patruni muríu abbruciatu. La pa­ truna e lu criatu si spusaru, e divintaru maritu e mug­ ghieri. E accussì finisci lu cuntu di Tìppiti nnàppiti. Cerda."
  },
  {
    "text": "'Na vota cc'eranu e cc'eranu quattru minchiuna; chi pinsaru di fari società pirchì si sintianu 'sperti. Pigghia­ mu a lu primu, mittemu ca si chiamava Paulu; dici: «Eu mettu lu stìgghiu, ca l'aiu pirchì mi lu lassau mè patri, e facemu lu nigoziu di lu vinu: accattamu muscatu e vinu duci, accattamu puru acìtu e vinu àghiru, e lu 'mmiscamu ca veni vinu bonu. 'N casu mai si avissi a guastari, pri tutti li cumminazioni di lu munnu, lu face­ mu asciucari a lu Suli e vinnemu la fezza.» Si vôta e dici lu secunnu minchiuni: «Eu vi cunsig­ ghiu, di accattari ligna grossi, braccami, ramagghia, tutti sorti di ligna forti, e li purtamu 'nta lu mè billissimu fur­ un, chiddu granniusu chi avía fattu mè nannu. Ddà cci damu focu, li facemu ardiri a focu lentu, e nni veni 'na cìnniri perfetta, la cchiù megghiu qualità chi cci sia: e accussì la vinnemu a bon prezzu e la nostra sucietà va avanti. Dici lu terzu minchiuni: «No, megghiu accattamu li vacchi; comu figghianu, li viteddi li scannamu; a li ma­ tri li nutricamu di vrischi di meli e accussì fannu un latti chi mai a lu munnu s'avi vistu, e nui lu 'mmarcamu tuttu e lu purtamu a vìnniri ddà fora, a li regni cchiù luntani ca su' cchiù ricchi, e accussì nui arricchemu cchiù prestu «E lu quartu minchiuni?.....» «Lu quartu minchiuni siti vui: diciti la vostra!»... Borgetto. manna: «E lu quartu minchiuni?»"
  },
  {
    "text": "'Na vota cc'eranu tri minchiuna di Palermu; unni chi si sciarriavanu cu' era cchiù minchiuni di tutti tri, pi pig­ ghiarisi un capputtazzu vecchiu chi avìanu truvatu, e lu vulía chistu e lu vulía chiddu. Mentri si stavanu custiu­ nannu, passa unu di lu Regnu: «Chi aviti, cumpa­ ri, ca vi cafuddati sti vastunati?» «Asciamu, arrispunni unu d'iddi, un cappottu, unni chi stu cappottu si l'avi a pigghiari cu' è lu cchiù minchiuni di nuàtri tri. Eu sugnu lu cchiù minchiuni, e lu cappottu tocca a mia.» «No, ca tocca a mia, dici n'àutru, ca eu sugnu cchiù minchiuni di tia.» «No, dici lu terzu, ca eu sugnu cchiù minchiu­ ni di tutti, e lu cappottu tocca a mia.» «Ora bonu: dici la rigniculu; pi livari custioni, datilu a mia stu cappottu: si teni cunsigghiu, e vuàtri cuntiriti ognunu un fattu suc­ cessu 'n pettu a vuàtri, e cu' avi fattu la cchiù grossa min­ chiunaria, e chissu si pigghia lu cappottu.» Dunca si dèttiru 'na nuttata di tempu, pi lu 'nnumani tèniri cunsigghiu. Lu 'nnumani si juncèru, e cumincia lu primu: «Signuri, eu truvannumi a la mè casa, a mè matri cci purtaru un panaru di ficu pri cumprimentu. Mè matri la vulía cumprimintari a n'àutru, e nun mi nni vulía fari pigghiari mancu na di sti ficu. Comu vosi Diu, sunò la Missa a la Chiesa, e mè matri si nni iju a la Missa. Eu, sutta la botta chi mè matri niscíu, vaju pi lu panàru; ac­ cumenzu a manciarimi ddi ficu. Pi mala furtuna mia veni mè matri chi si scurdau la curuna. Chi mi truvava eu? dui ficu 'mmucca. Pi l'amuri d' 'un fari sapiri nenti a mè matri ca mi manciava sti ficu, eu nun parravi. A cu' va a'ddumanna pi sta curuna mè matri? a mia. Eu nun putia parrari, e cci facia: Mmuh! mmuh! Mè matri viden­ un ca eu nun putia parrari, si cunfusi. Pigghia a mia, ca mi vidi li masciddi gunci, mi l'accumenza a tuccari e mi dici: «Chi hai, figghiu meu!» E eu ca nun putía parra­ ri, cci facia: Mmuh! mmuh! Mè matri tutta cunfunnuta fa chiamari li chiarùrici dicennu: «Curriti pi mè figghiu ca stà murennu cu li masciddi gunci.» 'Ccussì curreru sti chiarùrici a asservàri sti masciddi chi l'avía maturati beddi moddi (pirchì la ficu è modda.) «Sutta la bot­ ta, facèmucci tagghiu, ca è maturu!» Tagghianu sta ma­ scidda, e mi fannu nèsciri li ficu di li masciddi. Ddocu vidennu mè matrì ca mi sgricciaru li ficu di 'mmucca , pigghia un lignu e mi metti a'ssicutari a lignati. E pi la mè 'gnurantitati, e pi esseri suprècchiu min­ chiuni, eu arristavi cu la facci tagghiata!» «Evviva quantu si' minchiuni,! Evviva!» Tutti accu­ minciaru a fari la lodi di quant'era minchiuni stu picciot­ tu. Jamu a lu secunnu. «Signuri, duviti sapiri ca eu mi truvava zitu, ed ogni matina mi nni java nni la zita a taliari di sutta la finestra. Mentri stava taliannu eu a la mè zita, p' 'un la perdiri di vista 'n fazza ca si nni jia e nun la vidía cchiù, veni un tirribili corpu d'acqua. Lu sapiti vuàtri signuri ca 'nta li casini cci sunnu ddi canaluna longhi chi cùrrinu gran frusci d'acqua? Un canaluni di chiddi mi scuppava giustu 'nt' ôn occhiu, ed eu pi l'amuri di 'un perdiri la vi­ sta di la mè zita, mi stava ddà senza mancu muvìrimi; ddu canaluni chi mi scuppava sempri 'nta l'occhiu, mi lu scavigghiau tuttu, e mi lu fici stari un schifiu. La mè zita 'n vidennnumi poi orvu d'un occhiu, nun mi vosi cchiù. E pi la mè minchiunanza ristai senza nè zita nè occhiu.» «Viva lu gran minchiuni di la terra! Viva lu gran minchiuni di la terra!» Jamu a lu terzu. dano granni sgorghi d'acqua. «Signuri, duviti sapiri ca eu mi truvava zitu. 'Na jurnata chi la mè zita vidi ca eu avía li scarpi tinti , pir­ chì 'un cc'era mastru ca mi putía fari li scarpi boni, cà eu avía li pidazzi tinti, mi dissi: «Quannu tu ti fa' fari li megghiu stivaletti chi ti vennu boni, e fussiru li megghiu di lu Càssaru eu ti pigghiu pi maritu.» 'Ntantu pigghiàn­ numi di puntu, mi nni calu a li Quattru Cantuneri, scin­ un Càssaru Càssaru, e cumenzu a taliari tutti li 'mmi­ triati di li scarpàra, si cci putianu essiri un paru di stiva­ letti li cchiù megghiu; nni viju un paru ch'eranu 'na gra galantaria, beddi, benfatti e c'un taccu ben pulitu, e dissi 'ntra di mia: «Quannu mi vennu chissi scarpi, certa­ menti la mè zita mi voli, e aiu a pàriri un beddu giuvini spavintusu. Mi vôtu cu lu Principali: «Principali, vurría sti scarpi pri lu mè pedi.» 'Ntantu lu mastru mi dici: «Sù fratuzzu mio, comu pò essiri mai vènivi sti scarpi, ch'aviti lu pidazzu di vòmara?» «Nenti, cci dissi eu, sù mastru. Quannu vui mi faciti vèniri ssi stiva­ letti, quantu vuliti vi dugnu.» Lu mastru mi dici: «Va­ tivinni, frati meu, nun mi scuitati, ca pi vènivi ssi stiva­ letti v'hê tagghiari menzu pedi.» Cci criditi? Eu pi l'a­ muri di la mè zita mi fici tagghiari mezzu pedi, e la Via V. E. ove sono negozianti di panni ed altra roba). daccio quanto un vomiri? scarpa mi vinni. Ma cu ssa scusa cci appizzai lu pedi e puru la zita, ca nun mi vosi cchiù.» Ddocu cci dici lu rigniculu: «Signuri mei, cu' è cchiù minchiuni di tutti tri, nun vi lu sàcciu diri; ca si cci fussi n'àutru, facissivu quattru, e putissivu fari 'na valanza di quattru minchiuna, chi nun vutirissi di nuddu latu.» Borgetto"
  },
  {
    "text": "'Na vota truvannusi tri Palermitani fora Palermu pi jì­ risi a spassiggiari, si spersiru di li (dai) rigniculi chli­ ranu 'nsèmmula cu iddi, e li misiru a circari. Mentri chi caminavanu sti tri Palermitani vidinu un postu d'arii chi cc'eranu li bùrgiura di pagghia. Dicinu: «Jamu a spijari a stu paisi si nni dùnanu nutizii di sti nostri cum­ pagni.» Arrivati a sti bùrgiura di pagghia, 'ccumincianu a chiamari a l'abitanti; ma l'abitanti 'un arrispunnevanu. (Cu' cci aveva a rispunniri, ca era pagghia?) Firrìanu di 'na parti e di 'n'àutra, pi vidiri si truvavanu la 'ntrata o li finestri; ma 'n vidennu ca nun putevanu truvari nè porti nè finestri, tinniru cunciùra pirsuadènnusi ca stu paisi era paisi di latri, e 'un avevanu nè porti nè finestri. Ccus­ sì 'ccumenzanu a fùijri, vutànnusi sempri pi darreri scantati si mai vinevanu li latri. Currennu currennu, si vannu a jùncinu cu li cumpagni rigniculi, tutti spavinta­ ti; dicènnucci: «Dàtinni ajutu, cumpari, ca nn'assicuta­ un li latri!» Li cumpagni vidènnuli accussì piatusi, si fannu 'nsignari stu paisi di li latri pi minnicàrisi ca avevanu fattu scantari a li cumpagni. Vannu a stu paisi di bùrgiura, e ancora fannu cruci dicènnucci: «E chistu è lu paisi di li latri!» Li Palermitani alliavanu ca chisti eranu palazzi murati, e li rigniculi cci ficiru 'na gran baia dicènnucci ca «vuàtri siti citatini, e mancu sapiti di­ stinguiri; ca lu burgiu di pagghia lu pigghiati pi paisi.» Borgetto. Raccontatami da Vincenzo Rappa. È na satira contro i Palermitani, i quali seconno chesta novellina non sa­ prebbero distinguiri na casa modesta da un monte di pagghia. CXLVII Lu pignataru di Palermu. 'Na vota si cunta e s'arriccunta ca cc'era unu di chisti pignatara di Palermu ca nèscinu pri li paisi cu un càrricu di ruttami e la vannu vinnennu. Stu pignataru càpita ad Alcamu: ddà cci avía tanti canuscenti, pirchì facía lu pu­ laccu: e cu li nùmmari cci tiranu tutti. Cc'era e cc'era un poviru burgisi, puru di Alcamu, omu bonu suverchiu, ca mischinu si dava la testa a li mura ca era nuvèmmiru, e passava lu tempu di li simenzi, e ancora nun chiuvía. «'Nca comu fazzu? (dici); eu hê siminari, e ancora lu celu si manteni stagghiatu comu si fussi Giugnettu.» Penza, e penza ca cc'era stu pignataru di Palermu; dici: «Chistu li nùmmari li sapi; pò essiri ca sapissi puru quann'è ch'avi a chiòviri; ora cci vaju.» Va nni lu pignataru: «Cumpari, dici, mi sapiti diri quannu chiovi?» Dici: «E pirchì?» «Pirchì si nun chiovi eu nun pozzu siminari.» «Eu vi lu dicu, cumpa­ ri (dici lu pignataru), ma vu' m'aviti a fari un piaciri.» «Gnursì.» «Aviti vui mula?» «L'aiu.» «'Nca si vu' dà di' numeri da giocari a lu lotto. si mantiene tuttavia secco come in Lugghio (Giugnettu)! mi purtati stu càrricu di pignati fina a Cunigghiuni, eu vi dicu quannu chiovi, e vu' vi jiti a fari li fatti vostri.» «Bonu, mi piaci! cci rispunni l'Alcamisi; quannu parte­ mu?» «Partemu dumani.» Lu 'nnumani lu burgisi Alcamisi càrrica da' zimmìli tanti di pignati, e iddu e lu pignataru si mettinu a la via di bon matinu. Pri la via lu burgisi puncía a lu pignataru ca vulía sapiri quannu avía a chiòviri. «Nenti cumpari, (dici la pignataru), quannu semu junti a Cunigghiuni vi lu dicu.» 'Nca, comu vosi Diu, arrivaru a Cunigghiuni: l'Alcamisi, ca la testa cci macinava sulu ddà, appena trasi 'nta lu paisi cci dumanna: «Cumpari, quannu chiovi?» Lu pignataru, ca si vitti juntu a Cunigghiuni, si misi a ridiri e cci rispunniu: «Truniannu truniannu, S' 'un chiovi aguannu, chiovi n'âtr'annu.» A stu bruttu l'Alcamisi, ca 'un era loccu comu paría, rispunníu subitu: «Ah, chissu è? «Pignati sani e pignati rutti, 'Nta la chiazza di Cunigghiuni Va pigghiàtila a moddu tutti!» Sciogghi la corda di li zimmìli, e tùffiti tutti cosi 'n terra, ca si ficiru 'na canigghiata. E vôta pri turnarisinni ad Alcamu. Lu poviru pignataru, ca si sintia 'spertu, arri­ stau di minchiuni cu tantu di nasu a chianciri 'mmezzu la chiazza. E accussiì iju pi battiri e fu battutu, pirchì li Palermitani, jennu 'nta li paisi, cci fannu sempri la figu­ ra di li minnàli. Favula ditta, favula scritta, Diciti la vostra ca la mia è ditta. Borgetto."
  },
  {
    "text": "Signuri, a Larcàra cc'eranu 'na vota dui cummari, na avía un figghiu màsculu, e na avia 'na figghia fimmina. Ora 'na jurnata a lu figghiu màsculu cci vinni sfilu di maritarisi: «Gnura mà', dici, mi vuogghiu maritari.» «'Nquà va' nni la Gnura Rosa, e ti fa' dari a sò figghia.» Lu picciottu va e si va fa zitu; la dota: quattru pugna di frumentu e un matarazzu di linazza. 'Na jurnata lu zitu senti 'na gran vuci: «Ge'!... lu picciliddu mi cadíu 'nta la jisterna!...» Curri e vidi la soggira chi si pilava tutta. «Unn'è lu picciliddu vostru 'nta la jisterna?» «Nenti, dici la soggira, jeu pinsava ca poi mè figghia parturisci e fa un picciliddu, e mi paría ca lu picciliddu cci cadía 'nta la jisterna.» «Oh! armali! ancora 'un è natu e si chiama Cola! Io ccà m'hê mari­ tari! mah! Ora mi nni vaju....» E avi lassatu ddu paisi. Juncennu 'nta n'âutru paisi senti chianciri: «Ge'! Ge'! lu figghiu miu, ca la manu cci appizza!... » 'Ncugna e vidi un picciriddu chi jucava a li nuciddi; avía pigghiatu li nuciddi 'nta l'addetta, e avía lu pugnu chiusu e ddu pu­ gnu chiusu cu li nuciddi 'un putía nèsciri. Dici la ma­ tri: «Figghiu miu, ca la manu cci hannu a tagghiari!...» Si vôta lu picciottu: «Quantu mi dati ca vi lu medicu jeu?» « Ge'! Ge'! quantu vuliti: ccà cc'è deci pezzi.» Ha pigghiatu iddu e cci dici a lu picciriddu: «Jèttanni quattru ca ti nni dugnu ottu.» Lu picciriddu li jetta, e la manu nun niscía. «Jèttanni ottu, e ti nni dugnu sidi­ ci.» Lu picciriddu jetta li nuciddi, e la manu niscíu. Comu niscíu la manu: «Ge'! Ge'! chi midicuni», dici la matri. «Ora jeu ccà m'hê maritari? mah! cu' nni parra!» e lu picciottu tirò avanti. Juncennu 'nta n'àutru paisi vidi 'na gran fudda davanti la Chiesa: e cc'era na tutta 'mpupata chi s'avía di ma­ ritari e com'era longa longa e avía 'na gran pittinatura, 'un putía tràsiri di la porta; e la matri chiancía , ca la fig­ ghia 'un si putía maritari, e cci arristava schetta. Iddu 'ncugna e senti la cosa; dici: «Quantu mi dati ca vi la fazzu maritari?» «Deci unzi!» Dici iddu a la zita: «Càlati la testa.» «Nun mi pozzu calari ca mi li nocciole non potea usciri (dalla buca). Addetta o gaddetta, o 'ddetta, o ag­ ghietta, fossarella che fanno i fanciulli per giocari a li nocciole. spèttinu tutta.» «Càlati t'aiu dittu;» e comu dici cà­ lati, cci duna un pugnu, e idda si calau; e trasíu la Chie­ sa. «Ge'! Ge'! chi gran midicuni!» E cci hannu datu li deci unzi. A la nisciuta di la Chiesa, iddu fici lu stissu. Lu picciottu si nni iju 'nta n'âtru paisi. Arrivau prima di l'arba, e s'arristau darreri la porta d'un maàsenu. Sin­ teva parrari, talía di lu pirtusu di la porta, e vidi un maà­ senu chinu di casci, a la cima 'na donna chi filava. A sta fimmina cci cadi lu fusu, e misi a chiamari: «'Ntunuz­ zu, 'Ntunuzzu, pigghiami lu fusu, ca ti dugnu 'na junta di favi!» E chiamava. 'Ntunuzzu era un porcu chi cc'era ddà, e lu porcu cci arrispunníu: «Uh, uh!» Idda chiama­ va, e 'Ntunuzzu rispunnía: uh, uh! Comu idda vitti ac­ cussì, scinni; dici: «'Un mi lu vulisti pigghiari? Chi ti pozza muriri la matri!» Comu iddu attenta e senti tuttu stu discursu, pigghia un pizzuddu di carta e lu fa 'n forma di littra, e tuppulía a lu maàsenu: «Cu' è ddocu?» «Grapìti, ca aiu 'na littra di la matri di 'Ntunuzzu, ca è malata, e prima di muriri voli vidiri a sò figghiu.» «Ge'! Ge'! comu cci ar­ rivau la gastima!» Pigghiò 'na mula, cci càrrica lu por­ cu 'mbracatu, cci detti sei muccatura pi stujàricci l'oc­ chi a la morti di la matri, un scappularu pi cummigghial­ lu, e poi ogghiu, farina, càciu, e deci unzi pi fàricci lu Si ricordi che ni lu popolo S. Antonio è lu protettore di chesti animali. cunsulatu a la morti di la matri. Si lu vasau, e lu fici pàrtiri. Lu picciottu cuntintuni si pigghia tutti sti cosi e si nni torna a lu sò paisi. La matri comu lu vitti cu sti cosi vosi cuntata tutta la storia, e iddu cci la cuntau. Poi cci dissi: «Haju vistu ca tutti su' cchiù scecchi di ccà; jiti nni la Gnà Rosa, e dicìticci ca mi cuntentu di sò figghia.» La matri cci iju, e hannu fattu lu puntamentu. Arriva­ ru a maritarisi, e lu 'nnumani chi si livaru ziti, lu zitu ni­ scíu pi jirisi a'ccattari la carni. Cci purtò la carni e cc'era l'ossu. Dici: «Te', mugghieri mia.» «Comu l'aiu a fari?» «Nun lu sai comu l'avi' a fari?» «Jeu nun lu sàcciu.» «E allura ti la ficchi 'nta l'eccetra!» e niscíu arrabbiatu. Comu iddu cci dissi accussì, la mugghieri si misi a chianciri dicennu: «Ge'! chi mala vintura! Ora la carni m'hê ficcari 'n culu?» E chiancía e chiancía. Veni la matri pi viniricci a fari la benlivata, e comu sen­ ti sta cosa si metti a chianciri dicennu: «Ge' chi mala vintura chi appi sta mè figghia!» Mentri chiancía, veni lu patri; e senti la cosa; dici: «Ora bonu, mentri lu Signu­ ri vosi accussì, la carni vi la mittiti 'n culu vuàtri dui, e l'ossu mi lu 'nfilu jeu.» E accussì ficiru. Lu puvireddu chiancía e strillava, ca cci ni scianu l'occhi di fora. 'Nta sti gridi e sti strilli veni lu picciottu, e trasi, e comu vidi sta scena, pigghia di manu un vastuni e cci detti la carni a tutti tri. E chissi su' li genti di li paisi! Palermo."
  },
  {
    "text": "'Nca, Signuri, avi a sapiri ca li Larcarisi su' comu voli Diu, ca a li voti mancu sannu dunni si mància lu pani; no ora, ma a tempi antichi eranu tutti accussì. 'Nca 'na vota unu di Larcara iju a Napuli: vossa' chi voli! iddu era un­ vidduni spràtticu, vitti ddu paisuni tantu, strati longhi lon­ ghi, carrozzi, vuci, battaria, cci parsi ca lu purtaru a lu 'nfernu e si nni vosi turnari: «Puh! dici; chissu è Napuli? si facissi frijri! pri mia cci va cu' cci voli, ma pri mia nen­ ti.» E si nni turnau. Lu bastimentu facia vela di notti e lu friddu trasía 'nta l'ossa. Mischinu lu Larcarisi battía li den­ ti e si cugghía tuttu; ma era tuttu 'nùtili, ca la tramuntana cci tagghiava la facci. Camina, camina, tant'è lu bastimen­ tu junci a vista di Palermu. Lu Larcarisi, comu scropi di luntanu la lanterna di lu Molu, cci vinni lu cori; stinníc­ chia li manu comu si s'avissi a quadiari, e dici: «Ah, ca cu sta calura mi sentu arricriari!» Di li Larcarisi si nni cuntanu tanti e tanti di chisti, ca macàri nni nisceru lu muttu, quannu si dici: «E chi si' di Larcara?» Favula longa e favula curta, Diciti la vostra ca la mia è tutta. Borgetto. no."
  },
  {
    "text": "'Nna vota un viddanu partannisi iju 'n campagna a ri­ munnari; mentri rimunnava vitti un arvulu beddu grossu ca già avía siccatu; dici: «E chi lu lassu a fari jeu? Ora lu tagghiu.» Pigghia l'accetta, appìccica supra l'arvulu e si metti a dari colpi di dispiratu a lu ccippu di l'arvulu. Iddu era supra, accalvaccatu a un ramu, e li colpi li dava sutta. Si vôta unu chi travagghiava ddà vicinu: «Cum­ pari, ora nun lu viditi ca si s'arriva a tagghiari ssu ccip­ pu, vui vi stuccati la nuci di lu coddu?!» «Nenti nenti, dici lu Partannisi, ca sta cosa nun pò essiri.» E sècuta a tagghiari cu l'accetta. Quannu menu si l'aspittava, rùm­ pisi lu ccippu, e abbucca dd'arvulu, e lu Partannisi scup­ pau 'n terra quant'era longu. Dici: «Ah! ca lu cumpari ragiuni avia! E ch'era prufeta!... Moru! Moru!... Murivi!... Purtatimi a vurvicari a lu paisi!» E si stinnic­ chiau 'n terra pri mortu. Cc'eranu ddà 'nna pocu di viddani, tutti Partannisi. Dici: «Mischinu cumpari Vitu comu muríu!» L'hannu pigghiatu, l'hannu misu supra 'na scala, e parteru pri lu paisi. Caminannu caminannu cci capita 'na lavanca, e 'un sapevanu comu niscìrinni. «E ora comu nni niscemu!» «E d'unni s'avi a furriari pri libbiràrinni di sta lavan­ ca?» «Ah! mischina mia!» Cu' dicía 'nna cosa e cu' 'nn'àutra, e si firmaru. Lu mortu 'n vidennu sta cunfusio­ ni si sulleva di la scala: «Ora quannu jeu era vivu, dici, sulía furriari di stu viuolu a manu dritta: ca chissa è la 'ntrata di niscìrinni!» E si jittau arreri pri mortu. E chiddi, minchiuni minchiuni lu pigghiaru pri dda 'ntrata e lu purtaru a Partanna comu mortu. E chista è la scaltrizza di li Partannisi! Salaparuta."
  },
  {
    "text": "Na vota cc'era un Capaciotu chi scinnía di Capaci c'un sciccareddu càrricu di pagghia-longa. Vicinu Sampollu cci bazzachiavanu dui marpiuna; l'avvi­ staru di luntanu, e dissiru: «Sta jurnata cc'è di calari 'nta lu sciàmmaru.. » Si misiru tuttidui 'n caminu, e accuminzaru a jiri darreri lu sceccu. Unu d'iddi cci affer­ ra la rètina, cu 'na manu stira la rètina, e cu 'n'àutra cci leva lu tistàli a lu sceccu e si lu metti iddu; l'àutru si la furàggia cu lu sceccu e cu la pagghia-longa. Lu poviru Capaciotu caminava cu li manu nn'arrèri e la testa 'n ter­ ra, e ogni tantu abbanniava: «Pagghia-longa!» Juncen­ È na satira a lu cervello grosso e a la goffaggine di li nativi di lu comune di Capaci. Nelle parole messe in bocca a lu capacioto è imitato e forse non esagerato lu parlari di chel comune, lu quale vocalizza assai più che non si creda li parole. Vedi li novelle nn. LXXXVIII, CXI, CXXXIV, e la nota di pag. , vol. II [nota ni ll'edizione elettronica Manuzio]. materassi, erbaggi, olive, ecc., e gridano: Haju la pagghia longa! (La pagghia); La linazza! (Lu linaccio); Haju li spàraci di muntagna (gli asparagi); ecc. Riferirò altrove li varie maniiri onne si gridano per li strade i frutti, gli lu­ baggi, li verdure, ed altro. c'è da mangiari rubanno. Questo parlari furbesco è comune a tutta la Sicilia, e ve n'è un in Palermo che è detto zingariscu, incomprensibile per quasi chicchessia. un a certu puntu, a lu latru 'un cci sunava di caminari cu lu tistàli, arrinatu di lu (dal) viddanu; duna 'na pocu di tirùna a la rètina e lu viddanu si vôta. Comu si vôta e vidi a locu di lu sceccu cu la pagghia lu cristianu, dici: «E lu scieccu?» Arrispunni lu latru: «Lu sceccu sugnu io;» «E cuomu lu scieccu siti vui?» «'Nca aviti a sa­ piri, patruni mio, ca trent'anni nn'arreri, io fici un picca­ tu grossu grossu grossu, e fu' cunnannatu a fari lu scec­ cu pi trent'anni. Haju passatu tanti patruna, e ora capita­ vi 'mmanu vostra. Ora li trent'anni ficiru sta jurnata, scuttavi la pena, e addivintavi cristianu arrèri.» Dici lu Capaciotu: «'Unca vui cristianu sieti? 'Nca scusati, fra­ tuozzu mieu, tutti li mali tratti chi v'aiu fattu»: e cci misi a'ddumannari scusa di zoccu cci avía fattu. Ddoppu cci dici: «Ora, a lu frati, sapiti ch'aiu pinsatu? turna­ mu a lu paiesi, faciemu quattru jurniciedda di buona vita, e cumpinsamu lu tiempu passatu.» Turnaru a Capaci, e lu maritu cci cuntò a la mugghie­ ri tuttu lu passaggiu. La mugghieri pi 'na parti si dispia­ ciu ca cci avía appizzatu lu sceccu, ma pi 'n'àutra parti cuntintuna ca lu sceccu avía addivintatu cristianu. Man­ ciaru, vìppiru, e ficiru 'na pocu di jorna di sciàbbica. Quannu cci parsi a iddu, lu latru cci addumannò licenzia a lu Capaciotu, e partíu pi jiri a vìdiri a li so' figghi e a dal capacioto. sò mugghieri. Lu viddanu si misi a chianciri pi la pena, poi cci misi 'nta li manu un dudici-tarì e nni lu fici jiri. Lu latru comu si nni iju, iju a truvari a lu cumpagnu cu lu sceccu; cci cunta tuttu lu fattu, e jeru a vinniri lu sceccu. Lassamu a iddi e pigghiamu a lu Capaciotu. Puvired­ du, 'un putennu cchiù vuscàrisi lu pani, strinci ccà, strin­ ci ddà, tantu si 'strimiau ca accucchiò 'na summicedda pi jirisi a'ccattari un sceccu. Scinni 'n Palermu, e a la Fera di S. Gristina a l'Alivuzza va p'accattari un scicca­ reddu. Succedi ca lu sò sceccu li latri l'avianu vinnutu a un bazzariotu di chissi. Stu bazzariotu lu iju a vìnniri a la Fera di S. Gristina. Va lu Capaciotu e metti a firriari fera fera. 'Nta lu megghiu lu sò sceccu senti lu ciàuru di lu sò patruni, e pi lu preu affilìcchia l'aricchi, e mietti a sbattiri li pedi. Lu viddanu lu canuscíu: «Ah! min­ chiuni, dici, di cristianu arrieri scieccu addivintasti! Quarchi n'àutru piccatazzu gruossu gruossu aviesti a fari! Chi ti criedi ca t'accattu arrieri? No, no, minchiuni!» Palermo. gi là (risparmia qua, risparmia là) tanto si ristremò che potè mettiri insieme na sommarella per annari a comperari un altro asinello. vennitore di oggetti all'ingrosso ed a minuto)."
  },
  {
    "text": "Si cunta ca cci fu un castartirminisi ca fu surdatu e ij' 'n Calavria, e cuglì' 'n'amicizia cu un calavrisi: lu castar­ timinisi, ca era 'spertu, si raccuglì' 'na quantità di dinari. Quannu fici lu tiempu di surdatu, si spartì' di l'amicu ca­ lavrisi, e si nni vinni in Castartermini: cu li dinari chi avía acchistatu, si mintì' 'na bella putía di luordu cu sa­ lumi, vinu, virdura, agrumi e tutta cummìta: 'ntantu campava commudu, e l'amicu Calavrisi era arriduttu pò­ ghiru. Un juornu stu Calavrisi si risolvi. «Vuogghiu jiri a truvari a lu mà amicu a Castartermini.» Quannu arriva a Castartermini, trova l'amicu cu 'na bella putía adarma­ ta di tuttu puntu, e si spaventa di sti ricchizzi, e cci dici: «Amicu, e cuomu v'aiu truvatu accussì riccu?» «O cumpari, m'accattavu lu giudiziu, e aiu arriccutu.» Rispunni lu Calavrisi: «O cumpari, vi ddu­ mannu pri fagùri, facitimi accattari stu giudiziu.» «O cumpari, cci vuonnu dinari assà'.» «Quantu cci vuon­ un?» «Cci vuonnu ducent'unzi.» Rispunni lu Calavri­ si: «Cumpari ia aiu li casi e lu tirrenu 'n Calavria, mi li vaju a vinnu, accùcchiu ducent'unzi, e mi nni viegnu ccà 'n Castartermini.» Lu Calavrisi si nni ij' 'n Calavria, agrumi, tutta compita. si vinnì' la casa e lu tirrenu, e porta li dinari; va nni l'a­ micu. «Cumpari, li ducent'unzi l'aiu ccà; subbitu fa­ citimi accattari lu giudiziu.» «Gnursì, cumpari.» Lu Castartirminisi parla a un mariuluni, e cci dici: «Cum­ pari Filippu, nn'âmmu a manciari ducent'unzi di un Ca­ lavrisi minghiuni.» «'Nquà cuomu âmmu a fari?» «Sintiti cuomu âmmu a fari: pigghiamu un surci gruossu, ca pùa vi dica ia cuomu âmmu a cumminari.» L'amicu chiama lu Calavrisi, e lu porta nni Filippu pri fari lu pat­ tu: arrivannu nni cumpari Filippu cci dissi ca nni vulía quattrucent'unzi pi dàricci lu giudiziu veru: «Mah! cci dissi lu Calavrisi, ia vi dugnu ducent'unzi.» Pri abbrivia­ ri lu discursu, cumminieru ducent'unzi: cumpari Filippu pigghia lu surci, cci lu minti 'n testa sutta lu cappieddu, e cci dici: «Lu cappieddu nun vi l'aviti a livari, nè notti nè juornu, fina ca vi trasi lu giudiziu.» Cci cunsigna li ducent'unzi a Filippu e a l'amicu di lu Calavrisi: e si sparteru li dinari. Pigghiamu a lu Calavrisi cu lu surci 'n testa ca sembri manciava, e lu pòghiru Calavrisi 'un pu­ tía reggiri cchiù; 'ntantu dicía a sò cumpari: «La testa tutta mi mancia e ancora lu giudiziu 'un m'avi trasutu.» «Cumpari, aviti pacienza, ca a puocu a puocu vi avi a tràsiri lu giudiziu.» 'Ntantu lu surci cci avia manciatu la testa; un juornu dispiratu lu Calavrisi, si minti a camina­ ri e senti sunari 'na Missa 'ntra 'na Chiesa, e dissi 'ntra iddu: «Mi vuogghiu sèntiri la Missa; forsi lu Signuri mi fa tràsiri a manu a manu stu giudiziu.» Cuomu trasi nni la Chiesa, allianatu si leva lu cappieddu, cci scappa lu surci di 'n testa, e spavintatu, cumencia a gridari: «Lu giudiziu, lu giudiziu si nni ij'! ca mi custa ducent'unzi!». Accumencia a gridari e a lacrimari: si nni ij' nni sò cum­ pari e cci dici: «Cumpari, lu giudiziu si nni ij', e li du­ cent'unzi persi!» Cci dici lu Castartirminisi: «Cumpa­ ri, 'un v'avissivu livatu lu cappieddu, ca lu giudiziu 'un si nni jia.» Si cunchiudi ca li mariola si manciaru li dinari, e lu pòghiru Calavrisi si nni ij' pòghiru, dispiratu e cu la te­ sta manciata di lu surci. Casteltermini."
  },
  {
    "text": "Truvannusi 'na vota lu Pitralisi a Palermu, lu vitti un Cifalutanu chi di tant'anni ci avía fattu creditu ora 'mpristannuci dinari, ora facennulu forti pri pagari lu sò stissu mangiari. Lu vitti lu Cifalutanu e ci dissi: «Cumpà', quannu veni l'ura di agghiustàrinni?» «Nun è mala vuluntà: aiu 'na grossa munita d'oru, e nun l'avi­ ju pututu scangiari.» «E chissu è nenti, rispusi chiddu: trasemu 'nta 'na mirciria e facemu tutti cosi.» «Gnursì, ssa cosa mi piaci, dissi chiddu, lu dibituri: ma primu, ci dissi, ci aiu a tràsiri iu.» «'Nca trasìtici vui!» Trasíu lu Pitralisi e ci dissi a lu mirceri sti simili palori: «Vi­ diti ca ccà fora c'è un cullega miu, e s'affrunta a tràsiri, pri la quali cosa aiu trasutu iu. Stu mè cullega è 'ncum­ mudatu, ed è divotu di S. Calòriu, pirciò si voli pruvidiri di 'na quatela; pinsati vui comu l'aviti a'gghiustari.» «Va beni, rispusi lu mirceri, vossía mi lu facissi tràsiri.» Lu Pitralisi niscíu, e chiamau a lu cridituri di nomu, di­ cennuci ca putía tràsiri, ca ddu Signuri lu putía agghiu­ stari. Fici occhiu lu Pitralisi a lu mirceri di cuntintallu in in conto di gente scaltra e mordace. tuttu; e pigghiò la via ni li pedi, affirrau subbitu e si ni iju. Ristannu poi lu cridituri ni la putía cu lu mirceri, chistu ci dissi di tràsiri ni na càmmara ddà dintra, pir­ chì ni la putía li genti lu putianu vìdiri. Chiddu trasíu, e nun ci paría l'ura chi si vidía cunsignati li dinari pri jiri­ sinni. Ma la cosa nun fu accussì; cà mentri chistu lu ta­ liava pr'aviri li dinari, chiddu pigghiau lu vracàli a li manu e ci urdinava di spugghiarisi, nun putennula ac­ cussì di fora pigghiari la misura! «Quali misura? Lu Pitralisi nun ci dissi a vossia di agghiustàrimi.» «Gnursì, e nun vi staju agghiustannu!» «Quali vracàli! iu vògghiu li dinari chi aiu ad aviri di chiddu!» «Li dinari? ci rispusi lu mirceri. A mia mi avi dittu ca aviti bisognu d'na quatela, pirchì dici ca siti divotu di S. Ca­ lòriu, pirciò di chistu vi pozzu sirviri!» A sta risposta lu cridituri si misi a bistimiari, e a lu Pitralisi ci ni misi a diri tanti ca putianu stari boni ad un porcu! Cuntau poi tutta la ragiuni a lu mirceri, ca avía datu tanti dinari a lu Pitralisi, ca ci avía datu a mangiari ni la tratturia, e poi dispiaciutu e currivatu di la cutuliata chi chiddu ci avia fattu, si nni iju. E accussì lu Pitralisi minchiuniau a lu Cifalutanu. Polizzi-Generosa."
  },
  {
    "text": "'Na vota cc'era e cc'era un latru di Sicilia, e s'attruvau di jiri a Napuli: sapiti com'è? 'nta lupa e lupa si ciàranu li mussi e si canùscinu subbitu e fannu lija subbitu. Stu latru addunca pigghiau amicizia cu un latru di Na­ puli, e ficiru cullianza e si facìanu 'nzèmmula li scurcid­ di. Un jornu, sapiti comu su' li Napulitani? tutti vucca comu lu grànciu; lu Napulitanu misi a sdilliggiari a lu Sicilianu, e cci dicía ca quantu vali un latru e un camur­ rista di Napuli, nun cci nni javanu deci di la Sicilia. Chi vuliti! ddocu, pri nun si sciarriari, cà eranu boni culle­ ghi, misiru 'na scummissa davanzi a tutta la chiurma di li picciotti; dici lu Sicilianu: «Facemu un furtu l'unu, e po' cu' si trova chi lu cummina mègghiu, vinci la scummissa.» «Bonu, bonu!» Accussì ficiru. Lu primu attuccau a lu Napulitanu, e cumminau un furtu machinusu veru, giustu 'nta un pa­ lazzu supra la caserma di li sbirri. Si partinu di notti lu Sicilianu e lu Napulitanu (cà avianu ad essiri tuttidui) e lu Napulitanu jetta 'na billissima scala di sita a la fine­ stra (tutti sti cosi di notti), e acchiana lu primu. Lu latru Sicilianu cci acchiana di sutta, e 'ntra mentri chi chiddu acchianava, chistu, zittu tu e zittu eu cci tagghia c'un ra­ solu li soli di li scarpi a lu Napulitanu, e si li metti 'nta la bunàca. Chiddu nun ni 'ntisi nenti. Hannu arrubbatu tutti cosi, e senza addunarisìnni la battùgghia si nni tornanu nni l'amici. «È fattu?» «È fattu: e riniscíu di veri ma­ stri.» «E tu quannu?» dicinu a lu Sicilianu. «È fattu puru.» «Comu?» «Taliàticci a lu me' cumpagnu s'avi­ vi soli a li scarpi.» E 'nta stu mentri iddu nesci li soli di la bunàca. Talìanu li scarpi di chiddu, e arristaru cu li vucchi aperti. «Aviti ragiuni, cumpari, (dici); ccà cc'è la scummissa; è veru ca li Siciliani nni sannu di cchiù, 'nta tutti cosi, di li Napulitani. Lu megghiu chi è, facemu li cosi di bonu accordu, e stàmunni sempre 'nzemmula.» Borgetto."
  },
  {
    "text": "'Nta stu munnu munnu 'na vota jia caminannu un Na­ pulitanu, e aviennu fattu tanti viaggi, a la fini sbarcau a Palermu. A la lucanna, avennu addumannatu cu' c'era di passeggeri, ci fu dittu ca c'era un Sicilianu traficanti. Lu Napulitanu avennusi 'nfurmatu di lu nnomu, si fici un duviri di tràsiri ni la càmmara di lu Sicilianu, avennu gran disideriu di rivirillu. Ci iju e si ficiru tanti cirimo­ nii. Discursu facennu pirò si cuminciaru a pigghiari 'n parola, cui era cchiù scaltru e marfiuni d'iddi dui. Lu Napulitanu ci cuntava li so' gran marfiunarii, ma lu Sici­ Altre novelle che confermano la superiorità di' Siciliani sui Napoletani cor­ rono in Sicilia, ed na di esse dice che na volta un siciliano annato cu un na­ politano in un'osteria, portata la minestra in tavola cominciò a dirgli: «Ora ditemi un poco; come fu che morì vostro padre?» «Eh! rispose chello, è na dolorosa storia.» «Ma pure contatemela.» E lu napolitano gghiela raccontò. Lu siciliano mangiava e mangiava. Quann'ebbe finito lu suo piatto, diè mano a chello di lu commensale, e gghielo vuotò di lu tutto. Accortosene, ma troppo tardi, lu napolitano, a lu seconno piatto disse a lu compagno: «Ed ora, ditemi un po' voi com'è morto lu povero padre vostro;» volenno cu chesto gabbar lui. Ma lu sici­ liano fu più scaltro e gli rispose: «Ecco come annò la cosa: Mio padre morì!» E continuò a mangiari. naria, furberia, trafurelleria. lianu ci dicía ca a pettu d'iddu pri scaltrizza nun ci putía nuddu. «A la prova, ci dissi lu Napulitanu: jamuninni Palermu Palermu, e si vidirà cu' fa cosi di cchiù marfiu­ ni e di cchiù scaltru.» Si nni jeru, e misiru a caminari. Lu Napulitanu comu liggíu 'na tabella ca si vinnianu panni e roba di lana, fici la 'nsinga a lu Sicilianu ca duvia tràsiri puru ddà dintra. Traseru, e ficiru li cirimoni a lu Principali, poi vinniru a dìrici lu motivu di la vinu­ ta, ca era di vuliri accattari tanti pezzi di roba. Lu Prin­ cipali acchianau li scali e senza guardari cchiù all'àutri genti, misi a diri: «Quali vuonnu, chista pezza di roba, o chista?» Primittemu ora ca lu casciuni di lu sticcatu era menzu chiusu, e pircui a lu Napulitanu ci vinni fatta di pigghiàrici lu saccu cu duicent'unzi, e mettrisillu ni la sacchetta. Ni lu fari s'azioni, e chiudirici arreri lu casciu­ ni, nun ci dava tempu a lu Principali di scinniri la roba, e facènnuci 'nsinga sempri ci dicía: «Nenti, non vògghio ssa roba, vògghio chella di sopra.» Lu Napulitanu finíu la sò funzioni, e poi fici scinniri a lu Principali dicènnuci di vuliri vidiri dda pezza di roba chi lu stissu Principali avía ni li manu. Vitti la roba, e lu Napulitanu ci dissi nun essiri chidda la roba chi circava iddu, e pirciò nun ci ni essennu, si ni putia jiri. Lu rispittaru e si ni jeru. Ni li strati strati lu Napulitanu, era cuntintuni, nenti curànnusi ca tutti li Palermitani taliànnulu ci facìanu sèntiri ca lu pigghiavanu pri pazzu. Iddu caminava, e fa­ cía li so' granni discursi cu lu Sicilianu, dicennu ca simi­ li cosa nun la putìanu fari mai li Siciliani: «Ma pure, dicía, fàtene na vui, e videmmo mo' dove arriva lu Si­ ciliano.» «Va beni, rispusi lu Sicilianu: trasemu 'nta sta tratturía, e vi fazzu vidiri chi sàcciu fari iu.» Lu Sici­ lianu avía un gran cappiddazzu, e chistu sulu ci dava 'na grann'aria. Traseru ni la tratturía, rispittaru a tutti li Si­ gnuri chi si truvavanu ddà, e poi cu lu pirmissu iddu si chiamau 'n disparti a lu tratturi e cci dissi: «Viditi ca a stu signuri l'aiu purtatu iu, pircui pagu iu a la finuta tutti cosi.» «Va beni; chi paura avi vossía?» rispusi lu tratturi; e ci feci urdinari lu pranzu. Ci purtau 'nsocchi vulìanu, e mangiaru boni tuttidui, massimamenti lu Na­ pulitanu. A la finuta lu tratturi ci 'ncugnau, e dissi qual­ chi palora pri aggiustàrisi. Lu Napulitanu guardava a lu Sicilianu e a lu tratturi, e si fingía, comu veru era, di es­ siri statu ammitatu. Lu Sicilianu, cu ddu cappiddazzu 'nsunsatu, tuttu seriu seriu ci rispusi: «E bonu!.. chi paura aviti!.. stu cappiddazzu paga tuttu!.. Si vutau cu lu cumpagnu e ci dissi: «Jamunìnni» Si nni jeru, e lu tratturi ancora li taliàva; pirò si cridía ca un jornu o n'àu­ tru ssi dinari avìanu a vèniri. Iddu stava friscu! A li stra­ ti strati li dui cumpagni si chistiunavanu di cui avía fattu la cchiù granni 'spirtizza. Lu Napulitanu 'un ni dubitava ca lu Sicilianu era cchiù 'spertu d'iddu, ma vosi fari 'n'àutra prova cridènnusi ca la virtù stava ni lu capped­ du. «Jamu, dici lu Sicilianu, a 'n'àutra banna; iu vi por­ tu unni vuliti vui.» Basta, traseru a 'n'àutra parti, man­ giaru, e a la finuta lu Sicilianu scacciau l'occhiu a lu tratturi, vulennuci diri ca pri chiddu amicu pagava tut­ tu iddu; a la finuta, avanti di lu Napulitanu, cunchiudíu a vuci forti: «Cappiddazzu paga tuttu!..» Lu tratturi ni li lassau jiri, pirsuasu puru ca l'avía a pagari. Doppu un pezzu jeru a 'n'àutra parti, e lu Sicilianu fici lu stissu. A stu fari lu Napulitanu a chiddu ci pigghiau 'n'àutra upi­ nioni, e ci dissi la sira: «Compà', mò v'aggio a diciri 'na cosa.» «Ed è?» rìspunni l'àutru. «Ca m'avete a fa' 'no piaciri, di vìnnime sso cappello.» «Patruni, ri­ spunni lu Sicilianu, ma vui, ora ca sapiti li gran virtù chi avi stu cappeddu, ca mentri chi sugnu dijunu iu e li mei, mi duna a mangiari francu, mi l'aviti a pagari bonu, pirchì vui spinniti li dinari 'na vota sula, ed iu cu chistu vi dugnu a mangiari pri quantu tempu campati.» Basta cumminniru a lu prezzu, chi fu stabilitu duicent'unzi, chiddi chi lu Napulitanu avía pigghiatu di lu casciuni a lu panneri. Fattu lu nigoziu, lu Sicilianu partíu pri lu sò paisi, cuntenti comu 'na Pasqua. Lu Napulitanu tantu cuntenti pri aviri accattatu lu cappiddazzu, si ni iju din­ tra, e lu dumani niscíu cu 'na cinquantina d'amici pri fari trattamentu a tutti. Lu fattu sta ca avennuli purtatu 'nta 'na tratturía, mangiaru tutti sinu a quannu nun ni vòsiru cchiù. Quannu vieni l'ura di jirisìnni, lu tratturi avvici­ nau ni lu Napulitanu pri farisi pagari. Comu lu Napulita­ un sintíu diri di pagari, rispusi: «Cappiddazzu paga tuttu!» «Chi cosa?» rispusi lu tratturi. «Cappiddazzu paga tuttu!» «Chi voli diri?» Lu Napulitanu cridènnusi ca nun l'avía sintutu, ci lu dissi cchiù forti: «Cappid­ dazzu paga tuttu!!» «Senza gridari, rispusi lu tratturi. Chi è Cappiddazzu paga tuttu? A mia m'avi a pagari vassía, no lu cappiddazzu!» Basta, pi abbriviari: chiddu dicennu sempri 'na cosa, e lu tratturi nun ni sintennu nenti, chiuderu li porti, e accuminzaru a mazzuliari a lu Napulitanu, facènnuci a vastunati scuttari la spisa macà­ ri di l'amici. Nisciutu fora lu Napulitanu, ancora si facía curaggiu, cridènnusi ca dda cosa nun ci l'avía dittu a lu tratturi cu lu tonu di lu Sicilianu. Si ni iju a la casa e si purtau tutti ddi vastunati. Pirò, nun cuntenti di chissu la 'nnumani vosi fari 'n'àutra prova. Si ni iju cu sò mugghieri e li soi figghi, anchi cu li so' amici, e ci prumisi di la matinata fàlli mangiari franchi. Traseru ni 'n'àutra tratturia, e misi a cumannari 'nsocchi cci piacía. A la finuta, a lu solitu: «Cappiddazzu paga tuttu.» «Quali cappeddu, rispusi lu tratturi, a mia mi aviti a pagari vui, e nun ni sentu nenti!» Basta, si conchiusi di affirrari a lu Napulitanu e fàllu unni moddu, e unni duru. Lu Napulitanu vidennu ca unni jia abbuscava lignati, si ni addunau ca fu tutta scaltrizza di lu Sicilianu, chi ddoppu avìricci mangiatu li duicent'unzi, pri 'cchiù smaccu lu facía ammazzari a li­ gnati. Si pirsuasi e dissi: «Co lu Siciliano mo', 'n quan­ tu a scaltrizza, nun ci pò nesciuno.» Di stu fattu ni ristau lu muttu, chi quannu li genti vonnu fatta cridenza dicinu: Cappiddazzu paga tuttu. Polizzi-Generosa. strano proverbi e modi proverbiali."
  },
  {
    "text": "Signuri, stu Firrazzanu era un omu spiciusu assai, ca di li tanti specii chi fici nni ristò lu muttu. Chistu era, vonnu diri, un cammareri... chi sacciu... un omu, tuttu di un Principi ccà 'n Palermu. E a stu Prin­ cipi puru cci fici li soi; ma siccomu Firrazzanu era canu­ sciutu, e tutti si cci allianavanu, lu Principi cci li facía passari, e a li voti mancu si nni 'ncarricava. Ccà 'n Palermu 'na vota cc'era la Riggina, e vosi ca­ nusciri a Firrazzanu. Firrazzanu cci iju, e la fici allianari 'anticchia. Dici la Riggina: «E tu comu si', schettu o maritatu?» «Maritatu, Maistà.» «E mi la vò' fari ca­ nusciri a tò mugghieri?» «E comu, Maistà, ca mè mugghieri è surda?» (Sta cosa, Firrazzanu cci la dissi di testa sua; pirchì 'un era veru). «'Un fa nenti; veni a diri ca quannu cci hê parrari, io gridu. Va' fammilla vèniri ccà a tò mugghieri.» Firrazzanu iju a la casa: «Cicca, la Riggina ti voli canusciri; ma sai chi cc'è di novu? ca idda è 'n tinìri, e si tu cci vô' parrari, hai a jisàri la vuci.» «Bonu, cci dici la mogghi; jàmucci.» E si parteru pi lu Palazzu. Ar­ rivannu chi fici nni la Riggina, cci dissi a vuci forti: «A pedi di vostra Maistà!» La Riggina dissi 'nta idda: Taliati! pirchì è surda idda, cridi ca fussiru surdi tutti l'àutri! Si vôta a vuci forti: «Addíu, cummaredda; comu siti? «Bona, Maistà!» arrispunni la mugghieri di Firrazzanu, a vuci cchiù forti. La Riggina pi fàrisi sèntiri jisava la vuci, e macari facía gridi, e la Cicca cchiù di cchiù a gridari, sina ca paría ca si sciarriavanu. Firrazza­ un, 'un ni putennu cchiù, cuminciò a ridiri ca mancu si putía tèniri, sina ca la Riggina si nn'addunau, e si Firraz­ zanu 'un era guagghiardu a pigghiari lu fujutu, forsi for­ si lu facía affirrari e cu' sa comu cci finía!.. Palermo. 'Na vota lu patruni di Firrazzanu s'avia a fari un àbbi­ tu novu. Chiamau a Firrazzanu e si fici chiamari un cu­ stureri. Li custureri quannu tagghianu lu pannu si solinu torciri lu mussu. Firrazzanu va nna lu custureri: «Vidi­ ti ca vi voli lu Principi a lu palazzu: purtati lu singu e la fòrficia, ca cci aviti a tagghiari un àbbitu.» Comu jun­ ci a palazzu cci dici a lu patruni: «Lu custureri ora veni; ma io cci hê diri 'na cosa a Voscenza: ca stu custu­ reri pati di motu, e quannu cci avi a vèniri lu motu si torci lu mussu. Si si cci dùnanu allura dui lignati, motu 'un cci nni veni.» «E quannu è chissu, cci dici lu prin­ cipi, lassa fari a mia, ca motu 'un cci nni fazzu vèniri propria.» Veni lu custureri, stenni lu pannu supra 'na gran tavu­ la e cci pigghia la misura a lu Principi. Firrazzanu si nn'avia jutu, e taliava d'un pirtusu di chiavi comu java a finiri. Lu custureri pigghia lu singu, poi si menti a tag­ ghiari. Lu pannu era dduppiu, e lu custureri cchiù turcía lu mussu. Comu lu Principi cci vidi tòrciri lu mussu ca­ fudda c'un vastuni, e cci azzicca du' lignati. Lu poviru custureri grida: «Ahi, chi è sta cosa, signuri Principi!» «Nenti è, sicutati.» Lu custureri sicutau a singari e tagghiari. Torci arreri lu mussu; e lu Principi azzicca cu 'n'àutri dui lignati. «Ahi ahi! E chi manera è chista, Si­ gnuri, di vastuniàrimi mentri staju travagghiannu?! » «Nenti è, sù Mastru: lu fazzu pi vui.» E Firrazzanu dar­ reri la porta chi si facía li gran risati. Lu custureri accu­ menza a tagghiari arreri, e tagghiannu tagghiannu turcía lu mussu cchiù assai. Lu Principi prontu: 'n'àutri du' li­ gnati. Lu custureri arrabbiatu jetta c'un santu di paulu e cci dici: «A li curti, signuri Principi; la vuliti finiri sì o no? O chi io vi chiantu di manu?» Lu Principi cci arrispunníu: «Figghiu, sàcciu ca quannu ti torci lu mussu ti stà di véniri lu motu, e pi chistu ti li dugnu.» «E cu' vi l'avi dittu?» «Lu sàcciu, ca mi lu dissi Firraz­ zanu.» Allura lu custureri dici: «Ah! 'nca cosa di Fir­ razzanu è? Ora livàtivi d'erruri, signuri Principi ca io, di motu un nn'aiu patutu mai, cu li grazii di Diu. Pi ora li­ vati di 'mmenzu lu vastuni, ca poi cu Firrazzanu mi la viju io.» E accussì sulu lu custureri potti sicutari a tagghiari senza abbuscari vastunati. Palermo. 'N'âtra vota cc'era un viddanu, ma di chiddi veru di li muntagni, chi stava facennu lu sò bisognu giustu vicinu la Chiesa di S. Trêsa. Cci 'ncugna Firrazzanu, tuttu af­ fatiàtu e cci dici: «Cumpari, e chi stati facennu? 'Un sapiti ca ccà 'un è pirmissu di fari sti cosi? Stà vinennu la Giustizia e v'arresta!» Si vôta lu viddanu: «Gèsu! e comu aiu a fari si mi vidi?» «Subbitu, cugghìti tutti cosi, ammugghiativilli 'nta un muccaturi, e finisci.» Fir­ razzanu comu cci dici accussì, si nni va, e va a trasi di porta di Crastu. 'Ncugna nni li supraguàrdii: «Viditi ca stà vinennu un pedi-di-pilu ca porta un contrabbannu di sutta.» Li supraguàrdii si misiru a lenza; quannu lu viddanu trasíu cu l'ammògghiu di sutta, lu chiamaru: «Cumpareddu, favuriti.» Lu viddanu fici la morti ch'ap­ pi a fari. Li supraguàrdii cci pigghiaru l'ammògghiu e lu sbrugghiaru. Comu vìttinu dda pitanza nni vulìanu centu stanza da Porta di Castro. cu 'na majorca; ma lu viddanu cci cuntau la cosa, ca un cristianu mentri iddu facía lu sò bisognu cci avía dit­ tu di susirisi, e cògghiri tutti cosi, pirchì stava vinennu la Giustizia, e lu putía truvari supra lu fattu. Li supra­ guardii dissiru: «'Nca pi chissu Firrazzanu nni detti l'avvisu! Minchiuna nuàtri ca nni ficimu livari di li so' paroli!» Palermo. 'Na vota Firrazzanu era dispiratu comu l'apa 'nta lu 'mmernu, e si smiruddava di truvari un caminu comu pu­ tissi arranciàrisi qualchi cosa. Nesci di Palermu e vidi un bellu toccu di porci, ca vinía l'arma a talialli di quan­ t'eranu grossi e grassi. Firrazzanu 'ncugna nni lu purcàru e si metti 'n tonu comu fussi 'na pirsuna 'n granni e ric­ cuna: lu purcàru, ca lu vitti vistutu pulitìcchiu e cu tutta sta tuba, dici: «Bàciu li manu a voscenza! cumanna cosa?» «Nenti (dici Firrazzanu,) mi piaci di vidiri manciari sti porci e 'ncugnai.» E accussì misi a 'ntrinsi­ cari cu lu purcàru, e cci fici tanti discursi, e lu scurpurau bonu bonu a fàricci diri di cui eranu li porci, quantu pu­ tìanu jiri, a chi ura manciavanu e tanti àutri cosi. All'ul­ timu si li vosi vìdiri chi manciavanu li favi: «Oh, dici, chi mancianu graziusi, li purcidduzzi mei! eu li vogghiu beni assai, ca mi parinu agguriùsi.» Doppu, nesci un sfazione, riparazione. pezzu di sei e cci lu cumprimenta a lu purcaru. «Te', dici, ma a mia m'avi' fari un piaciri, ca ogni jornu 'un cci avi' dari li favi si prima nun vegnu eu: t'assicuru ca a vi­ dilli manciari mi cci divertu.» A lu purcàru sta cosa 'nsa comu cci parsi: «Ora viditi, dici, chi sorta di gustu chi hannu st'aggenti 'n granni! Ma basta, nun cci vuscu eu? 'nca pigghiàmunni lu tempu comu veni.» A lu 'nnumani lu Firrazzanu fa la stissa fattetta: e ddoppu chi vitti manciari a li porci dici comu prima: «Chi mancianu graziusi li purcidduzzi mei!» e cci duna se' tarì a lu purcàru. P'abbriviari lu fattu, sicutau a fari sta vita pri 'na pocu di jorna, e a lu purcàru cci paria ca cci avissi vinutu la pruvidenzia di Diu senza circàrila. Un jornu Firrazzanu si nni va a la Gucciría e si metti a niguziari cu du' chiancheri di chiddi. «Vi vuliti accat­ tare 'na mànnira di porci?» «E pirchì no!» «Sunnu du­ centu.» E quantu nni voli?» «Tantu» (mittemu dumi­ la unzi.) «Li duna pri milli e ottucentu?» «Gnurnò: datimi milli e novicentu e su' vostri.» «Nonsignura.» «Sissignura;» tant'è si cumminaru. «'Nca nui, dici, nun l'avemu a vidiri sti porci?» «Caminati cu mia.» E si partinu pri jiri unni eranu li porci. Menti pri mia. Firrazzanu cci avia dittu a lu purcàru ca si chiamava lu Baruni Patruni. Comu juncinu nni li porci, lu purcàru, ca era addiccatu cu lu se' tarì, curri cu la birritta livata: «Oh signur Baruni Patruni, m'avi a cumannari voscenza?» Dici: «Cci li dasti li favi a li mei purcidduzzi?» «Nonsignura: 'nca nun aspittava a voscenza? Subbitu la servu.» Mentri lu purcaru jia pri li favi, lu Firrazzanu dici a li chiancheri: «Facitimi stu piaciri, nun cci faciti sèntiri nenti a lu purcàru ca eu mi vinnu li porci; pirchì mischinu li voli beni tantu, ca si lu senti ora è capaci di mòriri di bottu. Ora , chi vi nni pari? siti cuntenti? Lu nigoziu resta cunchiusu di lu tunnu?» «Sissignura.» «'Nca turnamu a Palermu.» A stu puntu si chiama lu purcàru e cci dici: «Tu, Peppi, vidi ca dumani vennu sti signuri; vidi ca su' comu fussi la stissa pirsuna mia, e zoccu ti dicinu iddi fai.» «Du­ mani la servu comu voli voscenza.» «Addiu.» «Cci baciu li manu a voscenza.» Lu 'nnumani matina, ddoppu chi avianu pagatu a Fir­ razzanu, li chiancheri si pàrtinu e vannu pri paràrisi li porci. Lu purcàru metti a fari fracassi: «Chi siti pazzi? Li porci vuliti? Va, va durmiti!» «Su' li nostri.» «Li vostri? su' di lu mè patruni.» «Nni li vinníu.» «Pazzi siti. Lu Principi di Missina (mittemu ca si chiamava ac­ cussì) nun vinni nenti.» «Chi Principi di Missina! dici­ un chiddi; si nni li vinníu lu Baruni vostru patruni, ca macari ajeri vinni cu nui pri cunchiudiri stu nigoziu.» «Chi patruni meu e patruni meu, dici lu purcàru; lu mè patruni è lu Principi. Chissu chi diciti vui di ajeri è unu chi veni e mi duna se' tarì pri vidiri manciari a li porci, e pri chissu eu lu rispettu: ma chi patruni e patruni!» «Veru diciti?» «Cu lu sangu all'occhi!» «Ah, 'nfami ca nni l'avi fattu! Prestu, jamulu a circari.» E tutti dui si mettinu a curriri pri jiri a sichela di lu Baruni Patruni. Ma chi Baruni e Baruni! Firrazzanu s'avia spugghiatu di li robbi di baruni ca l'avía adduati; s'avía livatu la varva, e pri supracchiù si nni iju fora paisi a gudírisi li belli di­ nari, di la caparra chi s'avía pigghiatu. Borgetto. 'Na jurnata lu Viciarrè avía a tèniri un gran pranzu e cci abbisugnavanu pirnici. Ma comu si fa ca 'n Palermu 'un cci nn'eranu? Va Firrazzanu e cci dici: «Sàcciu ca v'abbisogna quarchi cosa ca nun putiti truvari.» « Sì, Firrazzanu, cerca li pirnicani.» «Vi li trovu io!» «E comu? si nun l'avi pututu truvari nuddu?» «M'abbasta l'arma, dici Firrazzanu; quantu vi nn'abbisognanu?» «'Na vintina.» Firrazzanu scinni e quantu jimmuruti tro­ va a tanti cci dici: «Pi lu tali jornu truvàtivi a palazzu, ca Sò 'Ccillenza v'avi a parrari.» Quannu fu lu jornu addisignatu, Firrazzanu va a lu palazzu e li trova tutti ca parìanu piatusi. «Caminati!» cci dici; e si li porta nni la cucina; poi passa la 'mmasciata a lu Vicerrè dicennuc­ ci ca li pirnicani eranu tutti pronti nni la cucina. «Veru! dici Sò 'Ccillenza; fammilli vìdiri!» Firrazzanu scinni, si li 'mpaja tutti pi davanti: «Acchianamu, pic­ ciotti!» Comu fu nni la càmmara di lu Viciarrè, cci dici: gobbo: in cui s'intenne la voce pirnicanu. «Ccà cci sunnu iddi.» Lu Viciarrè talía e poi dici: «Unni?» «Ccà. Vui vulìavu li pirnicani; e li pirnicani su' chisti.» Lu Viciarrè cci ridíu; detti 'na cusuzza l'unu a li jimmuruti e nni li fici jiri. Palermo. 'N'àutra vota Firrazzanu cci nni vosi fari 'n'àutra a lu Principi; arricogghi 'na pocu di scecchi màsculi, e li si­ tua sutta li finistruna di lu Principi, 'nta l'ura chi avía a manciari. Manna lu servu susu, e cci fa diri: «Firrazza­ un cci manna a diri di stari attentu e gudìrisi la musica di l'asini.» 'Nta stu frattempu fa ciaràri a tutti ddi scecchi tantìcchia di pisciazza di scecca, e ddocu chi vulistivu vidiri! 'Ngò! 'Ngò! 'Ngò! 'na ragghiata tirribuli e sicuti­ va, ca lu poviru Principi stava niscennu foddi, e appi a mannàri a tutti li sirvituri pri cacciàri a lignati ddi bestii e pigghiàri a Firrazzanu. Ma Firrazzanu ch'era minchiu­ ni ca si facía piscari? Santi-pedi-ajutatimi! e 'mpannid­ dau pri la prima vanedda. Borgetto. 'Na vota un Principi riccuni, mittemu lu Principi Par­ tanna, avennu tanti censi di 'sìggiri e nun cci putennu ar­ rivari, pinsau di fari Pricuraturi a Firrazzanu. «Te' ccà, dici, te' la pricùra e 'siggi pri mia; ed eu ti dugnu lu vinti pri centu.» Firrazzanu si nn'avi jutu a ddu paisi, unni avía a 'sìggiri li censi, e fa chiamari a tutti li dibituri. Chi fa? si fa pagari la sò parti, veni a diri lu vinti pri centu, e nenti cchiù. «Lu censu, dici, cci lu pagati 'n'àutru annu a lu Principi; pri ora vaitivinni.» Torna nni lu Principi: «Chi facisti, Firrazzanu? 'Sig­ gìsti tutti, li censi?» «E chi 'sìggiri e 'sìggiri! a mala pena potti 'sìggiri li mei.» «Chi veni a diri?» «'Siggi­ vi a stentu la parti di lu vinti pri centu chi tuccava a mia; la parti vostra, dici, ca vi la pàganu l'annu chi veni.» Cunsidirati lu Principi comu arristau! ma si vosi zìttiri, e finíu di pigghiarisilla a risata; e Firrazzanu si nni iju a lu­ legru e cuntenti. Borgetto. 'N'àutra vota lu Principi fu 'mmitatu di 'na pocu d'amici di jiri a caccia. 'Ncontra a Firrazzanu e cci dici: «Fir­ razzanu, cu lu tò commudu va nni la Principissa e cci dici ca io nun cci vaju a manciu sta jurnata a la casa.» Firrazzanu si nni iju pi li fatti soi. La Principissa aspetta aspetta, juncíu sina a la menzannotti. Veni lu Principi e trova la Principissa cu gran pinseri. «Ch'aviti, Princi­ pissa?» «E ch'aiu ad aviri? Nun m'avi pusatu cammisa di supra pi lu pinseri ch'aiu statu!» «Comu! E nun avuta. vi lu mannai a diri cu Firrazzanu ca java a caccia?» «Quali Firrazzanu e Firrazzanu!» Ddoppu 'na simana e passa, Firrazzanu va nni la Principissa e cci dici ca pi dda jurnata lu Principi nun si cci arricugghia. «Megghiu è, dici la Principissa; giu­ stu giustu, sta jurnata aiu a jiri a fari visiti.» E niscíu. Jamu ca lu Principi s'arricogghi e nun trova a nuddu. Va nni la cucina, e cci spija a lu cocu, chi si manciava? «'Ccillenza; nenti.» «E pirchì?» «E chi sàcciù.» Va nni la cammarera: «Unn'è la Principissa?» «'Ccillen­ za, la Principissa è nisciuta.» Va lu Principi e la trova. «Vui ccà?» cci spija la Principissa. «'Nca sicuru!» «Ma nun mi mannàstivu a diri cu Firrazzanu ca oggi 'un vi cci arricugghìavu a la casa?» «Oggi? dici lu Princi­ pi. Haju caputu...» Quannu vitti a Firrazzanu cci fici 'na cancariata pi dda bedda parti chi cci avía fattu; e Firrazzanu cci dici: «Ma chi cci trasi chistu! Nun m'avía dittu vostra 'Ccil­ lenza di jiri a la casa cu lu me commudu? E accussì fici io. Quannu fui commudu jivi a fari la 'mmasciata.» E lu Principi cci happi a ridiri. Palermo. 'N'àutra vota fici 'na buffuniata assai carricata, e lu Viciarrè lu cunnannau a la terra di Murriali. Comu jun­ cíu a Murriali si divirtíu, e lu 'nnumani addùa un carret­ tu e lu jinchi tuttu di terra; e si cci metti di supra. Scinni 'n Palermu beddu pulitu e si metti a passiari a lu chianu di lu Palazzu. Lu jeru a diri a lu Viciarrè, e lu Viciarrè lu fici pigghiari. Allura Firrazzanu si prutistau ca si lu pigghiavanu javanu contra la Giustizia, pirchì iddu nun era 'n contravenzioni, ma era supra la terra di Murriali. La nutizia cci piacíu a tu Viciarrè e l'assurvíu. Palermo. 'N'àutra vota Firrazzanu sintiti chi fici: Lu sò patruni cci vulía dari 'na bona lizioni, fàricci ta­ stari 'na bona fraccata di lignati. E chi fa? parra cu lu Cumannanti di lu Casteddu e cci dici: «'Nta sti jorna io vi mannu a lu mè criatu cu 'na littra; zoccu vi mannu a dicu io, faciti.» Ddoppu jorna, comu dicissimu ddoppu 'na simana, lu Principi chiama a Firrazzanu: «Firrazzanu, va nni lu Cumannanti di lu Casteddu e cci dici chi ti dassi zoccu cc'è 'nta sta littra.» Firrazzanu niscíu, e java vutannu sutta e supra sta lit­ tra, cà nun lu pirsuadía la cosa di sta littra. Giustu giustu scontra a n'àutru criatu, e cci dici: «Talè ch'avi' fari: porta pi mia sta littra a lu Cumannanti di lu Casteddu, e cci dici ca ti dassi zoccu t'avi a dari. Comu torni, nni facemu 'na bella vippita.» Lu criatu cci iju. Lu Cumannanti grapi la littra, e la littra dicia: «Lu signuri Cumannanti facissi sunari cen­ tu lignati a stu mè criatu, ch'è veru 'mpirtinenti; e poi mi lu torna arreri.» «Aspittati, cci dici lu Cumannanti.» Ha chiamatu lu boja, lu fici mettiri supra lu cavallittu, e cci fici sunari di lu (dal) boja centu lignati. Lu poviru criatu gridava e stripitava ca 'un avia fattu nenti; ma lu boja cci dicia ca era uffiziu e cumannamentu. Basta: lu poviru criatu nni niscíu cchiù mortu ca vivu, e quannu poi turnò a palazzu, lu Firrazzanu si fici li gran risati, e cci dissi: «Frati mio, pi mia e tia, megghiu tu ca io.» Palermo. 'Na vota Firrazzanu mentri passava un vinnituri di ruttami, lu chiamau e cci spijò: «A comu li vinniti li capitani? a pisu o a meritu?» «Comu li vuliti,» cci arrispunniu lu vinnituri jucannu. «E a pisu quantu van­ ciale di comannamento, che dee eseguiri chel che gli si ordina. un?» «A vostru piaciri.» E cumminàru lu prezzu. Al­ lura Firrazzanu cafudda un corpu supra un capitanu, e cci dici: «Pisatimìnni tri unzi di ccà.» Chiddu si misi a gastimari; e Firrazzanu cci dissi: «Ma chi vuliti? 'Un vinnimu a cummèniu? Pisu e misura nun ti leva nè ti duna.» E cci lassò ruttu lu vasu. Palermo. 'Na vota Firrazzanu scuntrò, unu chi vinnía ova; lu 'mpinci e cci dici: «A vui cull'ova; su' frischi?» «'Nca vidìtili.» Pigghia Firrazzanu, e cci fa mettiri li vrazza tuttidui 'ncucchiati, e cci dici: «Aspittati un pizzuddu quantu mi nni addiju 'na zuzzìna.» E chi fa? Cumincia a nèsciri a unu a unu l'ova di lu panaru e cci li metti supra li vrazza. Chiddu cci cridía. Quannu cci par­ si a iddu ca chiddu cull'ova 'un si putía arrimiminari cchiù, cci sfigghia li càusi e si nni va. Ddu puvireddu si vitti sciddicari li càusi e si misi a gridari; ma lu fattu è ca cchiù chi gridava cchiù genti s'arricugghìanu, e vide­ vanu a stu cristianu ca pi 'na manu si strincía tuttu p' 'un si fari vidiri comu lu fici sò matri; e pi n'àutra manu avía togghie. lu scantu ca muvènnusi cci cadevanu tutti l'ova e facia 'na fròcia. Ficarazzi. 'N'âtra vota Firrazzanu java fumannu, e 'ncuntrò a unu c'un sceccu càrricu di pignati, quartàri e àutri cosi di ruttami. Murritusu ca cc'era, 'ncugna nni lu vinnipiatta-e-pignati: «Cumpari, pirmittiti ca dicu 'na parola a l'aricchia a lu sceccu?» «Faciti, cci dici chiddu, mentri sapiti parrari cu li scecchi.» 'Ncugna Firrazzanu nni lu sceccu e si cci cala a lu zuccu di l'a­ ricchia comu si cci avissi a parrari 'n gran cunfiden­ za. E chi fa? pigghia lu sicàrru addumatu e mentri fa­ cía finta ca parrava cu lu sceccu, cci lu 'nfila 'nta l'a­ ricchia. Vulistivu vìdiri! Comu lu sceccu si 'ntisi ab­ bruciari, cumencia a jiccàri càuci e satùna di granni virsèriu. La ruttami, figuràmunni, addivintò un pa­ ni-cottu; lu patruni vulennulu tèniri stava abbuscannu càuci; e lu Firrazzanu a vìdiri sta scena, si facía li cchiù grossi risati. E chissa fu la parrata a l'aricchia di lu sceccu! Palermo. accr. di sàutu, salto) terribili. Palermo. Firrazzanu nn'avía fattu quantu Cinchedda, e 'na jurnata cadíu malatu, e la pigghiau bona. 'Nca cci chiamaru lu Cunfissuri pi cunfissàrisi e comunicàrisi. Vinni lu parrinu, e cci accuminzò a diri: «Firrazzanu figghiu mio, cc'è morti e vita, e lu Signuri veni pi grazia polviri) per connirsi li pagnotte la mattina. pericolo di vita a volersi acconciari cu Dio. . Pensa quantu cci nn'hai fattu a nostru Signuri!...» Si vôta bottu 'nta bottu Firrazzanu: «Sissignura: ma na chi mi nni sta facennu iddu a mia, 'un mi la pozzu scur­ dari cchiui!». Ficarazzi."
  },
  {
    "text": "Si raccunta chi un viaggiu cc'era un maritu e 'nna mugghieri, e avianu 'nna figghia. Intantu chistu avía un locu vicinu lu paisi, e si chiamava lu zu Crapianu. Lu travagghiu di chistu 'unn'era àutru chi sempri 'ntra stu locu. Un jornu tra di l'àutri s'attruvaru a passari tridici latri, vittiru lu zu Crapianu, scalvaccaru tutti e si misiru a parlari cu stu zu Crapianu; 'nsumma pigghiàru amici­ zia. Comu pigghiàru st'amicizia cu stu zu Crapianu sem­ pri si nni jianu a lienazioni cu stu zu Crapianu. Comu arrivavanu, lu salutu sò 'unn'era àutru chi: «Addiu, zu Crapianu;» e lu zu Crapianu rispunnia: «Servu di loru signuri; loru signuri chi vannu facennu?» «Vinemu pri allienarini; va, zu Crapianu, va faciti culazioni chi tra­ vagghiamu nuàutri.» Iddu si nni jia a mangiari, e chiddi facìanu l'offiziu chi facìa lu zu Crapianu. Intantu, chi circau di fari lu zu Crapianu? cerca di cumminari di scippàrici un pocu di dinari. Si nni va nni sò mugghieri, e cci dici: «Amu a circari, ca aiu 'nn'amicizia cu li la­ tri, di putìrici pigghiari 'nna pocu di dinari, e àmu a cumminari chi cci aiu a diri chi avemu 'nna cunigghia chi ogni sira jeu la mannu sula a la casa cu ligna e la mi­ nestra, e mè mugghieri coci.» E po' dissi a la figghia: «Tu quannu jeu aiu a vèniri cu li latri, hai a vagnari tutta la cunigghia, t'avi' a fari truvari davanti la porta e m'avi' a diri: «Accussì si càrrica la cunigghiedda, chi vinni stanca morta?» Li latri comu 'ntisiru ch'avía sta cunigghia chi purtava sti cosi, la vulianu, pirchì dicianu: «Avènnula, nuàutri putemu mannarla a purtari dinari, spisi e cosi a li nostri casi.» Lu zu Crapianu cci dici un jornu: «Haju piaciri, vuàutri signuri viniri stu jornu a casa mia.» Li latri era­ un tridici; cu' dici sì cui dici no; lu capu cci dissi: «Jè­ mucci, e videmu la cunigghia» e si nni jeru. Arrivannu chi ficinu a la casa, la figghia si fici truvari davanti la porta e cci dici: «Accussì si càrrica la cunigghiedda chi vinni stanca morta, ah?» Arrivannu chi ficiru dintra, tutti la tuccavanu e dicìanu: «L'armaledda, l'armaled­ da! è tutta sudata.» Iddi comu vìttiru stu fattu si taliàru l'unu cu l'àutru e dicìanu: «Cci vulemu diri siddu nni la dunanu sta cunigghiedda?» E cci dicinu: «Zu Cra­ pianu; ora chi vuliti! senza nè chistu nè chiddu nn'avi­ ti a dari la cunigghia, e quantu vuliti vi damu.» Pigghiau iddu e cci dici: «Di tuttu m'aviti a cumannari, forchì di sta cunigghia, pirchì livànnumi sta cunigghia, mi cunsu­ mati.» Intantu iddi cci dissiru: «Senza nè chistu nè chiddu, o vi cunsumati o nun vi cunsumati, nni l'aviti a dari.» Si vôta cu la mugghieri e cci dici: «Ora chi vôi? a mia mi pari malu; mentri chi loru signuri cumannanu accussì, si cci avi a dari. Ma ora chi cci hê jiri dicen­ un a loru signuri? Mi dunanu unzi e si la pigghia­ un.» Iddi arrispunninu: «Sissignuri» Cci dunanu unzi e po' cci nni cuntanu suverchiu e cci dicinu: «Cu chisti vassia si pigghia un cafè, basta ch'avemu lu piaciri di la cunigghia, e li dinari nun li calculamu.» Je­ muninni ora chi chiddi si nni jeru, e stavanu 'ntra un casinu 'n campagna e si pruvaru la cunigghia. Pigghianu un paru di vèrtuli di dinari, e dicinu: «Nni li purtamu un paru l'unu a li casi.» Dici lu capu: «Prima mi nni purtati un paru di vèrtuli nni mia.» Ora pigghianu la cu­ nigghia pri carricarla; comu cci mettinu li vèrtuli supra, la cunigghia ristau 'n terra; e comu vittiru chi la cunig­ ghia ristau 'n terra e nun jia nè nn'avanti nè nn'arrè, cci fu unu chi cci detti 'nna bacchittata 'ntra un'anca. Fuìju la cunigghia e si perdi a ddu locu locu. Jemuninni a li latri; contra lu zu Crapianu chi jittavanu! «A nuàutri nni fici sta buffuniata?» Cravalcaru e si nni jeru nni lu zu Crapianu. Arrivannu nni lu zu Crapianu cci parte­ ru: «Addiu, zu Crapianu,» 'n collera 'n collerra. Iddu si nni adduna: «Servu di tutti loru signuri; loru signuri chi hannu cosa?» Arrispunniu unu: «'Unquà sicuru ch'avemu cosa» «Loru signuri si speganu; si aiu fattu qualchi mancanza, sugnu ccà.» «E aviti lu curaggiu di fàrinni stu cugghiunisimu? Comu? nni vinnìstivu la cu­ zio Capriano! nigghia chi carricànnucci un paru di vèrtuli arristau 'ngagghiata ddà!» «Ma loru signuri chi la vastuniasti­ vu?» rispusi la vecchiu. «Sicuru, rispusi unu; lu mè cumpagnu cci desi un colpu di bacchetta 'ntra un'anca.» Arrispunníu lu vecchiu e cci dici: «Ma unni cci la di­ siru? 'ntra l'anca dritta o 'ntra la manca?» Rispunniu unu: «'Ntra la manca» «Pir chissu, dissi lu vecchiu, si nni iju la cunigghia. Cci l'avîvu a dari 'ntra l'anca drit­ ta; ma sti patti nun cci fôru, e jeu chi cci curpu?» «'Unquà sicuru, dissiru; lu zu Crapianu avi ragiuni; perciò, zu Crapianu, va mangiati chi nuàutri travagghia­ mu.» E accussì attaccaru la stissa amicizia com'era. In­ tantu passannu n'àutru pocu di tempu va nni sò mug­ ghieri e cci dici: «'N'àutra vota dinari cci avemu a scippari a li latri.» Dici: «Ma comu l'avemu a cummi­ nari?» «L'avemu a cumminari chi tu dumani hai a'c­ cattari 'nna pignata nova e avi' a còciri 'ntra la casa a dda banna 'ntra 'n'àutra pignata, e po' a la Virmaria, prima di vèniri jeu, la sdivachi 'ntra la pignata nova, e la metti su­ pra lu cufularu senza focu. Dumani jeu cci fazzu stu di­ scursu, ch'aiu sta pignata chi coci senza focu idda sula.» La sira cci dissi chi li vulía iddu a la casa; iddi si persuaderu e cci jeru. Arrivannu chi ficiru dintra, metti­ un la tavula e minestranu. Comu iddi vittiru la pignata si taliavanu l'unu cu l'àutu e dissiru: «Cci l'avemu a diri si nni la duna; bona fussi pri nui. Intantu iddu si vôta e dici: «Vuàutri signuri troppu s'hannu taliatu, di tuttu m'hannu a cumannari fora di sta pignata.» Unu cci dissi: «Ora chi vuliti? nun ni l'aviti a diri di no; nni l'aviti a dari sta pignata e quantu vuliti vuliti.» Iddu si vôta e cci dici: «Chi vôi, la mugghieri! a mia mi pari malu pri l'amicizia chi avemu; 'nzoccu dici dici cci l'avemu a dari. Loru signuri chi vonnu! mi dunanu unzi e si la pigghianu. Iddi pigghianu e di cchiù e cci li dunanu; si pigghiaru la pignata e si nni jeru. Jemu ora pri la pignata, chi comu jeru a la casina am­ mazzaru un bellu crapettu, jinchinu la pignata e la metti­ un 'ntra lu fucularu. Li latri po' si nni jeru; la sira quannu vinìanu tutti currìanu pri arrivari prima e vidiri la carni cotta. Arrivannu chi fici unu e pigghiau un pezzu di car­ ni la truvau comu la lassàru. Allenta cu un càuciu e fa jiri la pignata a ddi mezzi mezzi. Intantu s'arricogghi­ un tutti tridici, la carni nun la truvaru cotta e partinu pri nni lu zu Crapianu. A la juta nni lu zu Crapianu cci dici­ un: «Addiu, zu Crapianu.» Iddu si nn'adduna chi su' 'n còrlera, arrispunni: «Servu di loru signuri; loru signuri ch'hannu cosa?» Arrispunni unu: «Sicuru chi avemu cosa.» «Ma a loru signuri jeu nun cci aiu fattu nenti.» «Com'è ca 'un nn'âti fattu nenti? comu nni la dàstivu la pignata? nni la dastivu chi cucinava tutti cosi; nui cci misimu la carni e la truvamu cruda!» «Ma loru signuri chi la ruppiru la pignata?» «Sicuru ca l'avìamu a rum­ piri.» «Ma loru signuri lu fuculàru comu cci lu ficiru? Com'era àutu o vàsciu?» Dissi unu: «Era un pocu au­ tuliddu.» «Pir chissu nun cucíu: duvía essiri vàsciu; ma sti patti nun cci fôru, la pignata la ruppiru; jeu chi cci curpu?» Arrispunni n'àutru: «Ragiuni avi lu zu Crapianu; va, zu Crapianu; jiti a mangiari chi travag­ ghiamu nuàutri.» Intantu attaccaru di novu amicizia. Passannu nn'àutru pocu di jorna lu zu Crapianu iju nni la mugghieri e cci dissi: «N'àutra pocu di dinari cci avemu a pigghiari.» Dici: «Ma comu l'avemu a studia­ ri?» «Avemu a studiari chi lu sa' ch'avemu ddu pezzu di fiscalettu ch'è 'ntra la càscia; lu metti all'ordini; du­ mani matinu vossignuria (cci dici a sò mugghieri) lu vostru travagghiu unn'hàvi a essiri àutru chi comu vi su­ sìti aviti a jiri nni li ucceri, e aviti a jiri a pigghiari 'nna corda di sangeli crudu, e dumani a sira vossignuria vi lu 'ncudduriati tuttu a lu coddu, e poi vi mittiti la mantilli­ na, e vi faciti truvari assittata a la sèggia 'n corlera, senza cannila addumata, chi jeu portu a li amici mei, e comu vegnu chi trovu la cannila astutata jeu accumenzu a fari vuci; tu senza parlari; jeu pigghiu lu cuteddu e ti dugnu 'nna cutiddata 'ntra lu coddu. Tu ti jetti 'n terra 'mmenzu la casa, lu sangu tuttu allaga, e chiddi puvired­ di si cridinu chi si' morta. Tu (si vôta cu la figghia) 'nzoccu dicu dicu senza rispunniri; quannu ti dicu: Pigghia lu fiscalettu pigghi lu fiscalettu e mi lu duni. Facennu tri sunati tu ti susi; chisti comu vidinu st'opera­ zioni, lu fiscalettu cci piaci e lu vonnu, e nui cci scippa­ sigghio e ni lu comanno che li deve dare; tanto che usa lu voi immece di lu tu. mu 'n'àutri unzi.» Lu 'nnumani si nni va lu zu Cra­ pianu; a la tarda arrivanu li latri; a lu solitu com'arriva­ un: «Addiu, zu Crapianu.» «Servu di loru signuri; loru signuri chi vannu facennu.» «E vinnimu a passari tempu cu lu zu Crapianu; va, zu Crapianu, jiti a mangia­ ri chi travagghiàmu nuàutri.» Lu jornu si mettinu a di­ scurriri e iddu cci dici chi li voli 'n casa. Pri nun lu spià­ ciri cci vannu tutti tridici. Arrivannu chi ficiru nni sò mugghieri truvaru la cannila astutata, e sò mugghieri 'n còrlera. Lu zu Crapianu si metti a santiari e a dìricci pa­ roli; pigghia la cuteddu e la scanna. Comu l'avi scannatu idda si jetta 'n terra; iddu si vôta cu li latri e cci dici: «Viditi, signuri mei; la livata mia è schifiusa; ogni vota chi mi mettu 'n còrlera tannu mi cujetu quannu l'ammazzu.» Pinsati a chisti puvureddi di li latri, chi cc'eranu iddi quantu cci spiaciu. «Si sapiamu tantu, nni vui, dici, nun cci vinìamu.» «Nun è pri vuàutri signuri; è ogni vota chi mi mettu 'n còrlera chi l'ammazzu. Quannu parsi ad iddu chiama a sò figghia e cci dici: «Pigghia ddu fiscalettu ch'è 'ntra la càscia.» Fa tri suna­ ti, trulì, trulì , trulì! e si alza sò mugghieri. Chiddi comu vittiru alzari a sò mugghieri, dicinu: «Com'è sta cosa? bellu è accussì, chi unu la trova viva 'nn'àutra vota.» E parlanu 'ntra d'iddi. Lu zu Crapianu si vôta e cci dici: «Di tuttu mi aviti a cumannari forchi di stu fiscalettu, pirchì jeu restu senza mugghieri, pirchì aiu sta livata.» Basta: iddi si vôtanu e cci dicinu: «Nenti, stu fiscalettu nni l'aviti a dari, senza calculari nissunu 'ntressu.» Iddu cci dici: «Nenti, signuri; m'aviti a cumannàri di la vita e no di stu fiscalettu, pirchì jeu restu senza mugghieri.» «Ora zu Crapianu chi vuliti? Ora siti anzianu, stu viziu di aviri sta livata vi l'aviti a livari.» Lu zu Crapianu si vutau cu sò mugghieri e cci dissi: «Tu cci chianci? chi vò', la mugghieri? si t'ammazzu nun ti pozzu fari allivì­ sciri cchiù, perciò nun mi nni dari cchiù occasioni. Ma chi cci hê jiri dicennu a loru signuri? Chiddu chi mi vonnu dari mi dunanu; mi dunanu unzi e cu' fici fici.» Jemuninni chi cci dettiru li dinari e unzi di cchiù, e si purtaru lu fiscalettu. La sira li latri cumincia­ ru a diri: «Comu facemu?» pirchì avia assai chi nun vidianu li mugghieri. Dicinu: «Jemu dintra, pigghiamu un pilu e ammazzamu ognidunu la nostra mugghieri.» Accussi ficiru; poi doppu chi ammazzaru li so' mug­ ghieri, pigghianu lu fiscalettu e sonanu ad unu ad unu a li mugghieri, ma nun si susíu nudda. Livamu a chisti chi arristaru senza mugghieri, e pig­ ghiamu a lu zu Crapianu. Li tridici latri pigghiaru un saccu, e jeru nni lu zu Crapianu; arrivannu nni lu zu Crapianu senza diri nenti l'affirraru e lu misiru 'ntra lu saccu, si lu misiru davanti cavaddu e si nni jeru. Arri­ vannu meri chi cc'era un bellissimu locu, cc'era un ca­ sinu. Puvireddi sa quant'avia chi nun mangiavanu! Dici­ un: «Vulemu fari culazioni 'ntra stu casinu?» Lassàru lu zu Crapianu 'ntra ddu locu, e si nni jeru. Lu zu Cra­ pianu, ch'era dintra lu saccu, si misi a fari: «Mi vonnu dari la figghia di lu Re e jeu nun la vogghiu!» Si cci tru­ vava un vujàru; ascuta chi chistu dicía chi cci vulianu dari la figghia di lu Re e nun la vulia e dissi «Ora cci vaju jeu e mi la pigghiu jeu.» Iju nni lu zu Crapianu e cci dissi: «Ch'aviti?» Dici: «Mi dùnanu la figghia di lu Re e jeu nun la vogghiu, pirchì sugnu maritatu.» Dici lu vaccàru: «Facemu 'nna cosa; mi la pigghiu jeu, ca sugnu schettu. Ma comu facemu?» Dici lu zu Crapianu: «Nesci a mia e ti metti a tia 'ntra lu saccu.» «Bonu è,» dici lu vaccàru; nesci a lu zu Crapianu e si misi iddu 'ntra lu saccu. Lu zu Crapianu l'attaccau, si pigghiau lu vastuni e si nni iju a guardari pecuri. Chiddu si misi a fari: «Mi dùnanu la figghia di lu Re, e jeu mi la pig­ ghiu! Mi dunanu la figghia di lu Re, e jeu mi la pigghiu!» Jemunìnni a li latri, chi vìnniru a pigghiari lu saccu, si lu misiru davanti cavaddu, e cci sentinu diri: Mi dunanu la figghia di lu Re, e jeu mi la pigghiu. Arri­ vannu chi ficiru a mari, l'abbiàru 'ntra l'acqua; si nni vinninu chiddi, e a la vinuta cci jeru l'occhi a la munta­ gna e dicinu: «Talà: chiddu 'unn'è lu zu Crapianu?» «Uh! iddu è!» «E comu?! nui la jittàmu a mari e iddu si trova ddà?» Allura cci jeru e cci dissiru: «O zu Cra­ pianu, comu? nun vi jittamu a mari?» «Oh! loru signu­ ri mi jittaru vicinu, e mi parai sti pecuri e voi; ma si mi jittavanu luntanu, cchiù assai mi nni parava.» Allura cci dissiru: «Sapiti chi vi dicemu, zu Crapianu? nni cci vuliti jittari a tutti?» «E jemuninni.» Arrivannu a mari accumenza a jittari 'ntra mari a tutti ad unu ad unu; e ognunu cci dicía: «Prestu, zu Crapianu, jittàtimi prestu annintra, avanzi chi li me' cumpagni si li paranu tut­ ti.» Cci jittau a tutti, si pigghia li jumenti e li pecuri e li voi e si nni va a la casa, lu zu Crapianu. Arrivannu chi fici a la casa accumencia a fabbricari palazzi, e stu zu Crapianu 'nsumma arricchíu. Cci veni un matrimoniu e marita a sò figghia, e cu la cuntintizza chi maritava sò figghia e cci dava 'na pirsuna grossa fici un bellissimu fistinu, e cci fa un granni cummitu. E accussì Idddi arristaru filici e cuntenti E nuàutri ccà senza nenti. Salaparuta."
  },
  {
    "text": "Si raccunta chi cc'era un solichianeddu, e chistu nun facía àutru chi jiri pri la terra cunzannu scarpi; tutti li dinari chi lu jornu abbuscava, la sira a pasta e ficatelli. Avia la casuzza; addumava lu furneddu, mittía la pi­ gnata, e facía pasta e ficatelli; lu ciaschiteddu cu lu vinu, e si divirtia. 'Nna sira cci iju lu Re travistutu di suldatu; dici: «Salutamu.» «Addiu, quartigghiu meu.» «Chi cc'è, sì' bonu? Bevi, fratellu meu, bevi, ddocu cc'è lu ciascu, a la facci di chillu Re ch'avi fattu lu figghiu porcu. Sedi, sedi e manci ccà cu mia .» «No, no, mi nni vaju: ti salutu.» «Addiu, addiu, mentri chi nun vôi favuriri.» Cuciu, manciau; e si cur­ cau. La 'nnumani comu agghiurnau, a lu solitu, a cun­ zari scarpi, e la sira pasta e ficatelli e vinu, e a còciri. Lu Re scinnía, chi stava vicinu: «Salutamu.» «Ad­ diu quartigghiu. Bevi, bevi a facci di chillu Re ch'è porcu.» «No no, tanti grazii» cci dicia la Re. «Un­ quà sedi sedi, mancu sedi e manci cu mia?» «No, no; tanti grazii; oj vuscasti assai?» «E pirchì; tutti chiddi chi vuscu, tutti pasta e ficatelli; a facci di chillu Re 'nfami.» E cci dicia mali di lu Re. Vitti accussì lu Re, chi sempri cci dicía mali d'iddu, iju dintra; e lu 'nnumani matinu appena agghiurnau, bannu: «Nessunu solichianeddu pozza jiri cunzannu scarpi pri la ter­ ra.» La matina comu iddu si susíu cu la coffa si nni stava jennu pri la terra. Affaccia, chi cci stava 'nna cummari sua, dici: «Unni stati jennu?» Dici: «Pri la terra.» «Si lu sapi lu Re, lu coddu vi tagghia; chi jic­ càu un bannu chi nissunu solichianeddu pozza jiri cunzannu scarpi pri la terra.» «'Unquà com'hê fari? com'hê campari? Sta jurnata ch'hê manciari? Cumma­ ri, lu sapiti chi vi dicu? datimi la ciucciarellu, lu carri­ cu di fogghia e bon'è bon'è chiddu chi vuscu.» Si carricau lu sceccu di fogghia e si nn'avi jutu pri la ter ­ ra; e vuscau cchiù di l'àutri jorna. La sira chiddi chi vuscau tutti, 'unn'è chi pinsava pri la 'nnumani, pa­ sta e ficatelli tutti; svampau lu focu e si misi a ciuscia ­ ri. Scinni lu Re vistutu di suldatu: «Salutamu.» «Salutamu.» «Comu ti l'avi' passatu sta jurnata?» «Lassami stari, quartigghiu, a facci di chello Re 'nfami ch'a' fattu li figli porci» «Ma chi cci fu? mi pari chi 'ntisi bannu jeu.» «Si jittau un bannu chi nissunu sol... Bevi, bevi, a facci di chilla màmmita ch'avi fattu lu Re porcu.» «No no, nun nni vogghiu.» «'Unquà mai darimi lu piaciri di manciari ccà cu verno i soldati. mia?» «No; ma si nun nni vogghiu!» «Eh! sedi e mancia ccà cu mia» e cuminciava a diri mali di lu Re. Dici lu suldatu: «Comu facisti sta jurnata?» E lu so­ lichianeddu, senza smuvìrisi cci cuntau l'affari di lu ciucciu. «Mi nni vaju, ti salutu.» «Addiu, quartig­ ghiu, addiu.» Si cuciu, manciau, e si curcau. La 'nnu­ mani, appena agghiurnau: «Tuhm, tuhm, tuhm: Nissuna pirsuna pozza jiri vinnennu fogghia pri la ter­ ra.» Comu iddu si susíu va nni la cummari: «Va, cummà' datimi lu ciucciu.» « E ch'âti a fari?» Dici: «Com'è, ch'hê fari? 'unquà ch'hê manciari sta jurna­ ta?» Dici la cummari: «Lu Re jittau lu bannu ca nis­ suna pirsuna pozza jiri vinnennu fogghia pri la terra.» «Oh! malura! chi lu fa apposta pri mia? 'Unquà dati­ mi lu ciucciareddu; lu carricati di cìciri e vuscu quantu mànciu.» Cci lu carricau di ciciri lu sceccu, e si nni iju pri la terra, si misi a'bbanniari e vinniri e vuscau cchiù assai di l'àutri jorna. La sira tutti a pasta e ficatelli; quantu vuscava vuscava, tutti l'avía a spènniri la sira. Addumau lu focu e si misi a ciusciari a lu furneddu; scinni lu Re: «Salutamu.» «Addiu,quartigghiu. Bevi, bevi, ddà cc'è lu ciascu.» «No, nun nni vog­ ghiu; tanti grazii.» «E bevi, a facci di chillu Re chi fici lu figghiu porcu!» «No, nun ni vogghiu; comu fa­ cisti sta jurnata?» «E zittu: lassami stari; mi fici dari di mè cummari lu ciùcciu, lu carricavi di cìciri e vu­ per la città. scavi cchiù di l'àutri jorna.» Lu Re vitti accussì, chi sempri dicia mali di lu Re, dici: «Ti salutu.» «Ad­ diu;» e cuminciau a fari: «Eppuru stu suldatu ch'avi vinutu ccà, cci l'avi cuntatu a lu Re sta mali ch'aiu dit­ tu.» Manciau, chì si curcau. Comu agghiurnau senti 'nna carrozza, e si ferma davanti la sò porta. «Soli­ chianeddu, lu Re vi voli.» «E chi voli?» «Va, sub­ bitu, chi vi voli lu Re.» «Oh bedda Matri! e com'hê fari? pensu chi chiddu cci avi jutu a diri a lu Re ch'aiu dittu mali d'iddu; ma jeu nun aiu dittu tantu mali.» Si misi 'n carrozza e tiràru a lu Palazzu; arrivannu, ac­ chianau susu e si jittau a li pedi di Sò Maistà. «Tu, dici, chi fai?» «Solichianeddu.» «'Unquà ch'avi' a jiri facennu a stu paisi paisi? chi pòi vuscari? ti vesti suldatu e stai ccà.» Lu fici vèstiri suldatu, e poi a lu solichianeddu cci attuccau a fari sintinella. Vinni l'ura di fari culazioni e dumannava: «Ma ccà nun si man­ gia?» «Ih, ccà ogni uri si mangia.» «Oh malura! e com'hê fari!» Comu smuntau di sintinella si va nni na putía, ddu jornu nun avía mangiatu, si scippa 'nna filera di buttuna, e si li vinníu, s'accattau pasta e fica­ telli e si nni iju dintra. Svampa lu focu a manu a manu; e 'ntra mentri scinni lu Re travistutu: «Saluta ­ mu.» «Addiu, caru quartigghiu.» «Comu si'? si' bonu?» «Eh!» «E comu facisti pri mangiari?» «Eh! mentri chi si mancia ogni uri, comu smuntavi, talà: vidi? mi vinnivi tutta sta filera di buttuna; mi cci misi la carta e pari chi l'aiu ammugghiati pri nun s'a lu­ lurdari. Bevi, bevi a facci di chillu Re ch'è porcu.» «No, nun ni vogghiu, tanti grazii.» « Sedi, mancu sedi e manci cu mia? A facci di chilla màmmita ch'avi fattu lu Re porcu.» «No, nun ni vogghiu, ti salutu.» «Addiu.» Manciau, chiudíu e si nni iju a lu corpu di guardia. Ddà lu 'nnumani cci passàru lu rànciu e man­ ciau. Vinni lu tempu di fari sintinella, e ddu jornu nun si manciava. Avía 'nna fami chi cci scippava l'occhi, a pri 'nna banna si muría di lu ridiri; lu salutau e si nni iju. Comu si nni iju lu Re pigghiau a quattru suldati; li spugghiau nudi e li fici mettiri 'ntra la scala, unu ap­ prima, dui 'ntra lu mezzu, e nn'àutru ddà 'n capu. Cci dissi a la sintinella: «Comu veni lu solichianeddu, lu faciti acchianari susu. E si vi dumanna chisti caca-un­ di pirchì? cci diciti: Hannu dittu mali di lu Re.» Iddu doppu chi manciau iju; dici: «Solichianeddu, lu Re vi voli diri 'nna parola susu.» Acchianau, e vitti ddlu­ mini nudi, e dumannau: «E chisti?» «Hannu dittu mali di lu Re.» «Ih! ih! mali pri mia! chiddu cci avi jutu a cuntari tutti cosi.» Comu arrivau si cci jittau a li pedi, e lu Re cci dissi: «Alzati!» «A chi l'hê servi­ ri?» « Ora ti lu dicu jeu, dici; e li buttuna?» «Ccà l'aiu; cci ammugghiai la carta pri nun si 'mpruvulaz­ zari.» Fa acchianari a unu di chiddi caca-nudi, e cci dissi, dici: «Vidi, chisti hannu dittu mali di mia; e si cci avi a tagghiari a chissu la testa. Subbitu tagghiac­ cilla!» Lu solichianeddu, cunfusu dici 'ntra iddu: «E comu fazzu!» Ma com'era 'spertu, metti la manu a lu manicu di la sciabula e dici: «Si stu puvireddu è 'nnuccenti, chi la mè spata pozza addivintari di lignu!» E tira, e comu tira, nesci la sciabula di lignu. Lu Re nun si l'aspittava chista; dici: «Ora vattinni! ca gran matri-Fulippa si'! Jeu ti pirdugnu tuttu chiddu ch'avi' dittu contra di mia la sira; e d'ora nn'avanti, ti vogghiu ccà a la mè Curti.» E lu solichianeddu arristau a Pa­ lazzu comu un Principi. Iddi arristaru filici e cuntenti, E nuàutri ccà senza nenti. Salaparuta."
  },
  {
    "text": "'Na vonta 'nca cc'eranu du' marioli, unu jiva a la fera e unu viniva; dici unu chi li scuntrau: «Cumpari, chi purtati?» Unu cci dissi ca purtava sita, e unu cci dissi ca purtava fittucci; dici: «Vulemu fari càmmiu?» dici: «'Nasì,» e ficinu càmmiu: ma nun jera sita, jera farsitùti­ ni; unu jera lippu di brivatura, e l'antru pampini di canni leva e metti (maniera di fabbricari). addumati; piglià' 'Mbrogghia e Sbrogghia e si uniru tuttidu' pi jiri a rubbari nni lu magazzenu di lu Re, Purtà' stu di­ naru 'n casa, la mugghieri di 'Mbrogghia si misi a fari, dici: «Cu' vi detti sti dinari?» «Tu, dici, mettili jintra, nun n'hai chi nni fari.» Sicutaru lu ddoppu-dumani a jiri arrè pri lu dinaru; piglià' la mogli di 'Mbrogghia e cci misi a dari mmattana pirchì cci vulía jiri puru; a lungu tempu cci la purtaru; piglià' idda e si piglià' lu gaddu d'oru. L'innumani lu Re manna l'Ammasciaturi pi bìdiri si cc'era tradimientu 'nta lu magazzenu, e veni a trova lu tradimientu ca mancava lu gaddu: comu vittiru stu tradi­ mientu, dici: «Videmu d'unni veni;» pigghiaru e cci dèt­ tiru focu a lu magazzenu e vittiru ca niscì' lu fumu di lu pezzu: dici: «Gora chisti hann'a turnari arrè pi li di­ nari;» e cci misiru 'na callàra di pici ca vuddía. Trasi 'Mbrogghia ddà jintra, e 'mpinci: «O Sbrogghia! Sbrogghia! comu fazzu, ca sugnu mortu, ca cc'è la callàra ca stà bruciannu!» Pigghia Sbrogghia e cci tagghia la testa a 'Mbro­ gghia, e si la purta' 'n casa; va l'Ammasciaturi e va a bìdiri si cci avìanu jutu a fari lu tradimientu, e trova lu corpu sulu; va nni lu Re e cci dissi, dici: «L'âmu truvatu, ma lu corpu sulu.» «Pigliàti un palu e lu jiti mintinnu a li cantuneri» (Pi bìdiri siddu cc'era l'apparintatu ca chian­ civa)! Lu mèntinu 'nta la cantunera di la sò casa, pro­ cantonate,» (ordina lu re.) per (così poter) vediri se v'erano parenti che pian­ pria unni cci stava la soru; lu maritu si truvò ch'ascava ligna; piglià idda, la mugghieri, comu arricanuscì' lu bustu di lu frati a la cuntunera, jittà' lu bramu pi chianciri, iddu siccomu avía l'accetta a li manu, Sbrogghia, si taglià' la manu. Cci ij' chiddu chi purtava lu mortu, dici: «Pirchì bramati?» Dici: «Mi tagghiavu la manu; perciò aiu bramatu i';» comu cci vìttiru la manu tagghiata l'ac­ cittaru: pigghiaru, dici: «Comu facìmu gora? Amu a pi­ glià quaranta vecchi, e a li chiancheri cci avemu a mintì­ ri la carni a du' unzi, pirchì cu' avi li dinari di lu Re si va a pigghiari la carni.» Idda, la mogli, si misi a chian­ ciri ca vulía carni di chianca: lu maritu cci dicía: «Ammàzzati la pinnami ca hai 'n casa; «Ma', (dici) i' chidda vugghiu.» Dici: «Ma comu fazzu? gora pigghiu quattru crapi, e cci mintu li cannili ni li corna (dici) e mi nni vaju a' Scappuccini pi piglià 'na tunica, ammenu mi pigghianu pi fratellu, cci dicu ca cc'è lu guardianu ma­ latu, e mi dunanu la carni.» Li monaci comu vittiru li crapi cu li cannili addumati, si figuraru chi eranu diavu­ li, e cu' fuj' di ccà e cu fuj' di ddà. Chiddu si piglià' la tu­ nica e si nni ij'; cci ij' a pigghiari la carni e cci la purtà' a gessero (lu morto.) piangenno, quasi ululari). la mugghieri. S'è misu lu brudu. piglià' na di li vecchi e cci ij' a dumannari, e la mogli cci fici 'na bella suppa di brudu, e un pizzettu di carni cci detti; la carni la vecchia si la cunsirvà', e la suppa si la mancià'; e nni la porta cci fici la cruci, (cà avía lu pignatuni di la tinta) pi nun si di­ minticari la porta. Si trova a ricampàrisi Sbrogghia, e vitti sta vecchia; dici: «D'unni veni, ninnuzza mia? Pi­ glià', dici: «'Nca vegnu 'nta boni cristiani chi mi hannu arricriatu.» Dici. «Gora vossì' veni cu mi' ca l'arricri' jè.» Dici: «Nenti, figghiu nni l'avi datu dda cristiana la suppa e tuttu.» Furzata fùni e la vecchia cci ij': e si la porta unni avía la testa di 'Mbrogghia; dici: «Vui vulìvu jiri 'n coddu a mi', e i' vi vaju 'n coddu a vui .» Cci ta­ glià' la testa e l'ammazzà'. S'arritiraru li vecchi la sira, e si nni arritrà na di menu. Sbrogghia comu vitti la cruci a la sò porta, si piglià' lu pignatuni e va facennu cruci a tutti li porti. Piglià' lu Re, ca s'addunau ca cc'era la cruci a la porta di Sbrogghia, dici: «Fu fattu ccà lu tradimien­ tu.» Sbrogghia dici: «A tutti li porti cci su' cruci;» e lu Re pinsà ca la vecchia si 'mbriacà: dici: «Cu' sa pr'un­ ni sdetti la vecchia.» E jittà' un bannu: «Cu' avi fattu lu furtu di Sagra Crûna, nun cc'è priculu di morti, ca data di la zuppa») dice (lu giovane): Adesso ella (vossi' per vossia) venga cu me, che la ricreo io. Risponne (la vecchia:) «Niente affatto, figghiuolo; la zuppa e tutto, me l'avi dato chella donna.» mile ad altra troppo sporca, che dicesi pure jiri 'n sacchetta, o 'nta lu tòbbisi. cchiuttostu cci duna lu donu.» Cci ij' stu Sbrogghia, vistu­ tu di pillirinu; comu lu vitti vistutu di pillirinu lu Re nun lu vonsi cridiri. Poi Sbrogghia cuntà' tuttu lu passatu; e tannu lu Re l'accittà, cci fici lu donu, e cci dissi: «Tu si' gora omu venerusu ca tiri avanti.» Caltanissetta."
  },
  {
    "text": "Cc'era 'nna vota un muraturi ch' avía 'nna mugghieri e un figghiu. Un jornu lu Re mannau a chiamari a stu mu­ raturi, pri fari un casinu 'n campagna, e 'ntra stu casinu cci avía a mettiri dinari, chi nn'avía assai e 'unn'avia unni mittìrili. Chistu muraturi si misi a fabbricari 'nsèm­ mula cu sò figghiu. 'Ntra stu frattempu 'ntra 'nna cantu­ nera cci misiru un pezzu chi si livava e mittía, granni quantu cci putía tràsiri un cristianu. Comu tirminaru lu casinu lu Re li pagau, e iddi si nni jeru a la sò casa. Lu Re cuminciau a fàricci carriari li so' dinari; doppu car­ riati li so' dinari; cci misi li guardii attornu lu casinu. Passannu 'nna pocu di jorna vitti chi nun cci jia nuddu, e cci livau li guardii. Lassamu chi lu Re cci livau li guardii, e pigghiamu a lu muraturi. Cci fineru li grana e dissi a lu figghiu: «Vulemu jiri a ddu casinu?» Si pigghiaru un saccu, si nn'avi jutu cu sò figghiu. Arrivannu a lu casinu hannu li­ vatu lu pezzu e trasíu lu patri, e jinchíu lu saccu di mu­ nita d'oru: niscíu e cci situau lu pezzu arrè com'era e si nn'hannu jutu. Lu 'nnumani lu Re si misi 'n carrozza, e iju a lu casinu; comu iju a lu casinu, vitti lu munzeddu nica Manuzio]. d'oru scalatu e cci dissi a li so' sirvitura: «Ccà li gra­ na cu' è si li pigghia...» Arrispusiru li sirvitura: «Nun pò essiri Maistà, ccà cu' cci veni? d'unni cci hannu a trà­ siri? Pò essiri chi lu casinu è fattu di friscu, chi avi risac­ catu.» Hannu pigghiatu e si nn'hannu turnatu. Passan­ un 'nn'àutra pocu di tempu lu muraturi cci dissi a lu fig­ ghiu: «Jèmucci arrè.» Pigghiàru lu solitu saccu e si nni jeru. Arrivannu a lu solitu, livaru lu pezzu e trasíu lu pa­ tri; jinchíu lu solitu saccu, e si nn'hannu jutu. La stissa notti turnau n'àutru viaggiu; e si jinchìju lu solitu saccu e si nni iju. Lu 'nnumani lu Re lu santu viaggiu, a jiri a'ffacciari a lu casinu cu li sò suldati e Cunsigghieri. Comu trasèru, jeru pri vìdiri li grana, ed eranu scalati as­ sai; si vutau cu li Cunsigghieri, e cci dissi: «Nenti, cu' è si li veni a pigghia ccà li grana.» Li Cunsigghieri dici­ un: «Ma Maistà, mentri chi dici vossía accussì, 'nna cosa si pò fari; pigghiari 'nna pocu di tini, jìnchirli di pici squagghiata e mìttirli a firriari 'n tunnu di li mura a la parti di dintra cu' junci, cci cadi dintra, e s'avi truvatu lu latru.» Hannu pigghiatu subbitu li tini di pici, e l'hannu misu ddà dintra. Cci avi lassatu li sintinelli, e si nn'avi jutu. Li sintinelli pri ottu jorna stèttiru, vìttiru chi nun cci ija nuddu e si nni jeru. e si riempì lu solito sacco e se ne annò via. Lu domani lu Re rifece lu santo viag­ gio (cioè ritornò in villa). Lassamu a chiddi chi si nni jeru e pigghiamu a lu mu­ raturi. Cci dissi a lu figghiu, dici: «Jemu a lu solitu po­ stu.» S'hannu pigghiatu lu saccu e si nn'hannu jutu. Arri­ vannu ddà, hannu livatu lu pezzu, e avi trasutu lu patri. Comu trasíu, appizzau 'ntra la pici; si vulía dari ajutu; si jia pri spiccicari lu pedi e appizzava di la manu. 'Ntantu cci dissi a lu figghiu: «Sa' chi ti dicu, lu patri? scìp­ pami la testa, mi sfardi la bunàca, situi lu pezzu com'era, e la testa la va' a jetti a lu ciumi pri nun mi canusciri.» Lu figghiu cci avi scippatu la testa, la bunàca cci avi sfar­ datu tutta, situau lu pezzu e si nni iju. Iju a jiccàri la te­ sta a lu ciumi e si nni iju a la casa. Comu avi jutu a la casa, sò matri dumannau: «E tò patri?» Iddu cci cun­ tau tuttu lu fattu, e idda s'avi misu a capiddiarisi tutta; doppu 'nna pocu di jorna lu picciottu chi nun sapía d'arti s'adduau nni un mastru d'àscia, e dissi a sò matri di nun diri nenti, comu si nun avissi statu. Lassamu stari a chisti e pigghiamu lu Re chi la mati­ na iju cu li so' Cunsigghieri a lu casinu; hannu trasutu e hannu vistu a chistu; jeru pri vidiri, dici: «Ma iddu te­ sta nun n'avi! Comu facemu pri vìdiri cu' è?» Li Cun­ sigghieri dissiru: «Si pigghia, e si cunnùci tri jorna pri li strati; unni si vidi chiànciri, si vidi cu' è.» L'hannu pigghiatu, hannu chiamatu a Filippu Carrubba e Brasi Vutùru, l'hannu fattu cunnùciri. Giustu giustu passàru te, si mise a serviri presso un fallegname. di sta vanedda, comu passàru di ddà, giustu giustu la mugghieri di lu mortu si misi a chianciri; si nn'avi addu­ natu sò figghiu, ch'avía la putía ddà allatu, s'avi cafudda­ tu 'nn'ascunata 'ntra li manu e s'avi tagghiatu li jita. Chiddi, li sbirri, hannu 'ncugnatu nni la matri dicennu: «Amu truvatu cu' è.» 'Ntra lu mentri, junci lu figghiu; dici: «Nun chianci pri chissu; chianci pri mia, chi m'aiu tagghiatu li jita e nun pozzu cchiù travagghiari e nun mi pozzu vuscari lu pani.» Hannu vistu accussì li sbirri cci hannu cridutu e si nn'hannu jutu. Ha scuratu la sira e hannu purtatu lu mortu allatu lu palazzu di lu Re; cci hannu cunzatu un tarmu fora, pirchì l'avíanu a cunnùciri tri jorna, e cci hannu misu novi sintinelli, ottu suldati e un capurali. Comu cci hannu misu sti sintinelli, era tempu di 'mmernu e facía friddu. Lu figghiu avi pinsa­ tu capitari 'nna mula e carricarla di vinu alluppiatu, ed avi passatu di ddà davanti. Comu li suldati vìttiru a chi­ stu cu lu vinu, dici: «Cumpari, cumpari, lu vinnìti ssu vinu?» Dici: «Lu vinnu.» «Aspittati, quantu vivemu, chi stamu trimannu di lu friddu.» Iddu avi pigghiatu e cci avi datu tutta libertà: dici: «Vivìti.» Iddi si misiru a vì­ viri, chiddu chi vivía si jittava e s'addurmiscía. Si addur­ misceru tutti; lu figghiu s'avi carricatu lu mortu e l'avi jutu a vurvicari fora lu paisi, e si nn'avi jutu a la casa. Lu città.) 'nnumani, comu agghiurnau, li suldati si risbigghiaru, dici: «E cu' cci avi a jiri nni Sò Maista? cu' cci avi a jiri nni lu Re? Basta, dici, all'urtimata ammazzari nun nni pò?» Si nni hannu jutu: e comu arrivaru ddà, dici lu Re: «E lu mortu?» Dici: «Lu mortu?! chi voli? facía friddu, passau unu cu lu vinu, lu chiamamu, nni detti a vìviri e nn'addurmiscemu; comu nn'addurmiscemu la matina appena nn'arrisbigghiamu nun lu truvamu.» Lu Re allura jiccau un bannu: «Qualunchi pirsuna si fida truvari stu mortu, cc'è un tùmminu di munita d'oru.» Li genti tutti tirriaru, unni cc'era terra smossa scavavanu, e cci fu unu chi lu truvau. Comu lu truvau cci lu purtau ddà a lu postu, e s'avi jutu a pigghiari lu tùmminu di la munita d'oru. Li bicchini misi a lu postu pri cunnucillu e si mettinu a firriari lu paisi. Vittiru chi nuddu chiancía e l'hannu purtatu arrè a lu postu. La sira lu stessu numiru di sintinelli, ma tutti novi; avi pigghiatu lu figghiu, chi si chiamava Ninu, e avi jutu nni li monaci, e s'avi fattu dari 'nna mula cu du' vintini di vinu alluppiatu, e s'avi fattu dari tònichi d'iddi cu curduna e cappuccini, e 'nna cru­ ci grossa; e avi jutu a passari di davanti li sintinelli; chid­ di comu lu vittiru dici: «Cumpà', cumpà', chi purtati?» «Staju purtannu du' vintini di vinu a li monaci.» «Ni nni vuliti dari 'nn'anticchia a vìviri, chi stamu murennu di lu friddu?» «E pi chissu 'un manca.» E cci avi datu a vìviri. Comu hannu vivutu s'hannu addurmisciutu, e Ninu li vesti tutti di monaci, a lu capurali cci misi la cruci 'mmenzu li gammi, s'avi pigghiatu lu mortu e si nn'avi jutu a durvicarlu; l'avi durvicatu distanti di lu paisi, e si nn'avi vinutu. Pigghiamu a li suldati; all'alba si van­ un pi' arrisbigghiari e si talìanu l'unu cu l'àutru: «Bed­ da! tu monacu si'?» «E tu no?» «E lu capurali sparti la cruci avi!» «E cu' cci avi a jiri ora nni lu Re? Lu mortu arrè si lu pigghiaru!» Pigghiaru e si nni jeru nni lu Re; lu Re comu vidi affacciari sti fratacchiuna dici: «Comu è? vuàutri di suldati monaci siti vistuti?» «Chi voli, Maistà? sintiamu friddu; passau unu cu 'nna mula e purtava vinu; pri lu friddu nn'âmu fattu dari a vìviri, e comu àmu vivutu nn'àmu addurmisciutu ed avemu ag­ ghiurnatu vistuti monaci.» Lu Re avi jittatu lu stissu ban­ un: «Cu' lu trova, cc'è un tùmminu di munita d'oru.» S'hannu misu a furriari arrè; lu truvau nn'àutru, lu purtau a lu postu, e si pigghiau lu tùmminu di munita d'oru. S'avi pigghiatu li dinari, e chiddi hannu cunnuciutu arrè lu mortu; hannu vistu chi nuddu avi chianciutu e si nn'hannu turnatu a lu postu. Lu figghiu Ninu, abbentu 'un nn'avía, e iju nni Cianedda: «Vogghiu fattu un piaciri.» «Si pozzu, rispunníu Cianedda, no unu, ma dui; chi piaciri v'hê fari?» «M'aviti a 'mpristari stasira li crapi.» «Vi li putiti pigghiari.» L'avi pigghiatu, avi jutu ad adduari quattru rotula di cira, avi pigghiatu 'nna pignata di crita vecchia, e cci avi livatu lu funnu, lu Ninu; e a firriari 'n tunnu la pignata cci avi appizzatu li cannili; iju a pigghiari li crapi e cci avi appizzatu du' cannili l'unu 'ntra li corna; e si l'avi purtatu vicinu d'unn'era lu mortu. Ha pigghiatu du' crapi e l'avi abbiatu accaduto!) cattari 'nn'atticchia di carni, e nn'avi accattatu un rotulu; dumannau: «Quant'è?» «Dudici tarì.» «Dudici tarì?» Ha pigghiatu, mentri chi lu uccèri vutau l'occhi, ddu rotulu di carni, si lu metti 'n sacchetta e cci dissi: «Salutamu; nun avemu chi fari»; e si nn'avi jutu. Ha jutu nni sò matri, e cci avi datu la carni: «Tinì', cucìtila.» Pigghiau sò matri e la cucíu; iddu niscíu. 'Nta stu mentri iju 'nna vecchia di chiddi: «E faciti la carità!» Cci ac­ chianau sinu 'ntra la cucina; chidda cci dissi: «E chi v'hê dari, bona vecchia?» «E datimi un tuzziddu di 'nzoccu cuciti!» Ha pigghiatu idda, e cci avi datu un pizzuddu di carni, e cci avi dittu: «Allistitivi, jitivìnni, avanzi chi veni mè figghiu.» Mentri chi scinnía la scala, scoppa Ninu; dici: «Chi jiti firriannu?» «Vaju cir­ cannu di vuscàrimi un pizzuddu di pani, cu' mi fa la li­ mosina.» «E chi purtati ddocu sutta?» «Nenti, un tuzziddu di pani.» Caminati, bona vecchia, viniti cu mia. La pigghiau; comu avía un puzzu, la jittau 'ntra ddu puz­ zu. Lu mezzujornu s'avìanu a prisintari tutti li vecchi nni lu Re; si prisintàru; e nni mancava na. Lu Re mannau a chiamari lu uccèri cci dumannau si di lu cantàru di la carni nn'avía vinnutu, pisau la carni e cci nni mancava un rotulu senza vinnirni àutra. Lu Re vitti sti cosi, e jit­ tau un bannu pri vìdiri cu' era ch'avía fattu tutti sti prudi­ gi, e dissi: «S'iddu è schettu, cci dugnu a mè figghia; s'iddu è maritatu cci dugnu du' tùmmina di munita dlu­ ru.» Pigghiau Ninu e si iju a prisintari nni lu Re; dici: «Maistà, aiu statu jeu.» Lu Re si fici 'nna risata e cci dumannau: «Comu si' schettu o maritatu?» Iddu cci dissi: «Maistà, sugnu schettu.» E lu Re cci dissi: «Chi ti cuntenti di mè figghia, o di du' tùmmina di mu­ nita d'oru?» «Maistà, dici, jeu m'hê maritari; datimi a vostra figghia.» Lu lavaru tuttu, lu visteru bonu di si­ gnuri, e lu maritaru. Ficiru 'nna bella tavulata; jittaru 'nna bella cunfittura, jeu mi trovu ddà, viju cadiri 'nna cunfetta 'n terra, mi vaju pri calari ed era nn'àutra cosa; taliati chi ciàuru chi fa! Salaparuta."
  },
  {
    "text": "Cc'era 'nna vota un Scarpareddu, ch'era nudu e mortu di fami. Avía quattru figghi fimmini, e nudda vuscava un granu. 'Nna jurnata sdetti pi la campagna, a cògghiri 'na ministredda. La detti a na di li so' figghi e cci dissi: «Va a la casa e fàlla còciri, ca jeu ora vegnu.» E sicu­ tau a caminari. Camina camina, lu tempu passava, e lu puvireddu nun avía testa, sempri pinsannu la sò mala sorti. Allura si nni torna a la casa; mentri chi torna a la casa, pri disgrazia sua o pri furtuna, vitti un sacchiteddu 'n terra; lu pigghia e vidi chi cc'eranu dinari, allura si metti 'n sacchetta. Arrivannu a la casa, li figghi e la mugghieri tutti 'n côrla: «Sciliratu! unni aviti statu? la minestra è addivintata chiàppara.» «Jeu dijunu e mortu di fami e tu mi sta' pigghiannu di 'n capu, spar­ ti. Va minestra ssa minestra. Pani cci nn'è?» «Eh! nuàutri 'nn'antìcchia di minestra cucemu, e pani nun cci nn'è.» «Teni ccà, va accatta du' cucchi di pani, e un quartucciu di vinu.» «Maritu meu, cci dici la mug­ ghieri, ssi dinari d'unni vi vinniru? unn'è ch'avìti jutu a può mangiari più. travagghiari.» «Tu chi nn'avi' a fari? Zittu e lassa fari a mia.» Si misiru a mangiari, e po' finìti di mangiari cci dissi iddu a la mugghieri: «Ora mugghieri mia, aiu pinsatu chi stasira mi vogghiu jiri a cunfissari.» Si va a cunfessa, e cci dici a lu Cunfissuri: «Patri, avennumi passatu un fattu, mentri chi caminava attruvai un sacchi­ teddu chinu di dinari; pircui vogghiu di vostra rivirenza sapiri comu hê fari cu stu dinaru.» «Figghiu, fàllu ab­ banniari primu e vidi si si trova la pirsuna chi lu persi, vasinnò si pensa di 'nn'àutra manera.» Chistu si nni iju firriannu lu paisi, dici: «Abbanníu jeu stissu; chi aiu a pagari dinari pri farli abbanniari?» E abbanniava: «Cu' avissi persu (un saccu di dinari;) vegna nni mia chi si truvau!» Firría lu paisi abbanniannu di sta manera ad ogni strata, e quannu cci spijavanu: «Ch'abbannia­ ti?» Iddu cci dicía: «Casci e porti.» La sira si nni iju a cunfissari e cci dici: «Patri, aiu abbanniatu jeu, e nun cci avi statu mancu un'arma chi avi persu sti dinari.» «Figghiu, senti chi avi' a fari: li dinari li porti ccà, e si dunanu all'armi di lu Priatoriu a lu Crucifissu.» «Comu dici vossía.» Si nni iju a la casa e pinsau di giu­ stu: spògghia a li figghi tutti nudi; a la mugghieri cci fici mettiri un mantu nìuru chi paría l'Addulurata; lu maritu quannu vitti a li figghi: «Gè! dici, tutti l'armuzzi di lu ma per mostrari che lu furbo che banniva non volea far sentiri precisamente chel che avea ordinato lu confessore di far conosciri. Priatoriu mi parinu sti figghi!» Pigghiau 'nna pocu di di­ nari: «Tini', armi di lu Priatoriu, ccà cci su' dinari.» Si vôta cu la mugghieri; «Gèsu! mugghieri mia, pari tutta l'Addulurata; vogghiu dari 'nna pocu di grana a st'Addu­ lurata; te'!» e cci li detti. Poi pigghiau du' tavuli, li misi 'n cruci e 'n nuci e furmau 'nna cruci e l'appizzau a lu muru. Iddu si spog­ ghia, si metti 'nna tuvagghia pri fàscia e si misi 'n cruci, e poi dumannau a sò mugghieri: «Mugghieri mia, fig­ ghi mei, chi paru?» «Gèsu! maritu miu, pariti lu Cru­ cifissu misu 'n cruci.» «Pigghiati ssi dinari e datimilli, giacchì paru lu Crucifissu. Addumami dui cannili na pri latu, chiama 'nna vicina e manni a chiami a lu mè Cunfissuri, e cci dici chi mi vogghiu cunfissari.» Lu Cunfissuri sutta la botta partíu, e va pri cunfissari a chi­ stu. Arrivannu ddà trasíu e vidi a li picciriddi nudi comu l'armi di lu Priatoriu; a iddu misu 'n cruci comu un Cru­ cifissu, a la mugghieri comu 'nn'Addulurata, arristau maravigghiatu. Iddu cci dissi: «Patri, vui mi dicistivu chi l'hê dari a lu Crucifissu e a l'armi di lu Priatoriu li di­ nari; vui viditi 'n quali statu sugnu arridduttu; ccà cci su' l'Armi santi, lu Crucifissu e l'Addulurata, e jeu li dinari li detti a iddi comu vui dicistivu.» E lu Cunfissuri: «Figghiu meu, mentri chi pinsasti di fari chissu, e si' nni lu statu di lu bisognu li dinari ti li manci tu e tò mug­ ghieri cu li to' figghi; e lu Signuri ti benedica.» Lu scar­ paru allura vistíu boni a li so' figghi, a sò mugghieri, e iddu puru si misi un capitaleddu di furmi e contrafurmi, e travagghiava idda e li picciriddi, e campavanu filici. Iddi arristaru filici e cuntenti, E nuàutri ccà senza nenti. Salaparuta."
  },
  {
    "text": "Si truvava un scarpareddu cu numerusa fammigghia, e era sempri cunfusu pi chiddu chi ci avía a dari a man­ giari. Avía fattu un stabiliceddu, ma l'arti sò ci dava picca e nenti. Sintíu ca 'na signura avía tanti purceddi, e pinsau di jìrici pi vìdiri chiddu chi putía cumminari. Ar­ rivau a la casa, ci fici rivirenza, e poi ci dissi lu motivu pirchì avía vinutu. La signura ci dissi: «Viditi, iu lu purceddu vi lu dugnu, ma vogghiu li dinari, pirchì di scarpi com'ora nun n'aiu bisognu.» Lu scarparu sta ri­ sposta, a la virità, nun si l'aspittava , ca anzi si vitti spa­ ratu 'nta li pedi. «E beni, ci dissi, pi accummudari la facenna, mità ci lu pagu, e mità ci lu scuttu a surviz­ zu.» Cummìnniru a lu pattu, e lu scarparu ci detti la mità di dinari. Lu purcidduzzu si lu purtau dintra, e iju a fari priari a la mugghieri, e a tutti li so' figghi, e iddi di ddu jornu 'n poi, accuminzaru a dàrici bonu versu pi quantu doppu l'annu si truvava un bonu maiali. Final­ menti vinni l'annu e lu porcu era bonu grossu. La mug­ ghieri e li figghi chi si vidìanu 'n tantu bisognu, ci dissi­ che anzi si vide (come) sparato tra' piedi (cascò dalle nuvole) «Ebbene, gli disse, per accomodari la faccenna metà gghielo pagherò, e metà gghielo sconterò a manifattura di scarpe.» ru a sò nunnu di vìnnilu pi farisìnni li cosi nicissarî. Lu patri pirò ci dicía di fàrini 'na festa 'na vota, e mangiari­ sillu. Basta, iddu a diri sì, e chiddi a diri no, vinciu lu maggiur numaru chi dicìanu di vìnniri. Pi accidenti pas­ sau di la casa di lu scarparu (ca si chiamava mastru Pep­ pi) un patri Guardianu, e vidennu ddu gran maiali, avvi­ cinaru pi fari lu preu a lu patruni. Lu fattu stà ca iddi, comu eranu risorti di vìnnilu , ci nni ficiru parola a lu patri Guardianu, e a iddu ci parsi bona la specia, e ac­ cunsintíu. Ficiru lu prezzu, e iddu ci dissi a lu scarparu ca li dinari ci l'avianu a dari li monaci di lu cummentu. Ci fici un pizzinu, e ci dissi di purtallu a chiddi, ca l'ag­ giustavanu. Ni lu pizzinu lu Guardianu ci avía scrittu di scannari lu maiali subbitu subbitu e poi quann'era llu­ ra ca lu mastru Peppi vulía essiri pagatu, lu chiudianu dintra 'na cedda, e ci davanu vastunati senza fini. Lu scarparu pi nun sapiri leggiri nè scriviri, ci purtau lu piz­ zinu e lu porcu. Li monaci e li fratelli tutti si lu riciveru e lu ficiru scannari subbitu. A lu poviru mastru Peppi ci davanu chiacchiara, senza dàrici dinari nè nenti. Vinni l'ura ca lu porcu fu sparicchiatu beni, e li fratelli jeru a'pparicchiari ni la cucina li cosi di dintra. Lu scarparu si vitti tuttu lu magisteriu, e discurría cu li monaci, cri­ dènnusi pirò ca ci l'avissiru a fari tastari. Comu fu ura ca li cosi eranu lesti, un fratellu chiamau a li monaci pi jìri­ si a mangiari ddi cosi. A lu scarparu la gula ci facía ti, che gghiene pagherebbero lu importo. nnicchi nnicchi; e sintennu lu ciàuru, si sintía 'mpara­ disari. Pirò si cridía ca di mumentu 'n mumentu ci n'a­ vissiru a purtari quarchi pizzuddu. Ma la cosa arrinisciu di 'n'àutra manera: lu mastru Peppi nun vitti cumpariri cchiù a nuddu e 'nternamenti facía abbìli senza fini. «Talè, dicía tra iddu, sta panzata di veri porci comu trattanu li genti!» Ci detti lu tempu di mangiari, e poi nun putennu stari cchiù cu la dibbulizza avvicinau, e tuppuliau la porta. Allura ci affacciau un fratellu e ci du­ mannau chi cosa vulissi. «Chi cosa vuogghiu? ci ri­ spunníu lu scarparu, li dinari di lu porcu chi vi stati mangiannu!» «Beni, rispusi lu fratellu, ora lu vaju a dicu a li monaci.» Ci lu iju a diri, e un monacu ci iju iddu stissu a vìdiri chi cosa vulía. Lu scarparu si fici tru­ vari darreri la porta, e ci dumannau ca vulía essiri aggiu­ statu. «Gnursì, rispusi la monacu, viniti ccà ca ora v' aggiustamu!» Lu fici tràsiri 'nta 'na cedda, chiamau a li so' cumpagni, e poi lu chiuderu accuminsannu a dàrici nirvati. Pinsati allura 'n quali circustanza si truvava lu scarparu, ca doppu d'aviri mortu di fami, avía ad aviri vastunati pi junta. Basta comu vosi Diu si libirau, e si nni iju cchiù mortu ca vivu. Arriva dintra, e la mugghie­ ri e li figghi ci dumannàru comu ci avía finutu cu lu Guardianu, e siddu li monaci ci dettiru li dinari. Allura lu maritu ci detti la mala nutizia, e ci fici abbidiri la te­ sta fracassata. Mannàru a pigghiari 'anticchia di saimi, e ci la untàru. Lu scarparu pirò ci dicía di nun pigghiarisi còlari nuddu; ca sapía iddu chiddu chi avía a fari. Lu 'nnumani scuntrau a lu Guardianu e ci nni dissi tanti pir­ chì l'avía fattu ammazzari a lignati di junta. «Ma chi vuliti? ci rispusi lu Guardianu, accussì paga lu Cum­ mentu!» «Havi ragiuni Patri Cricchia!». Lu scarparu comu vitti la mala 'ntinzioni di nun ci dari li dinari, si nni iju dintra a spiculari chiddu ch'avía a fari. Dissi a la mugghieri ca li dinari di lu porcu avìanu a vèniri, ma ci vulia un sacrifiziu di fari, ca era di vinniri lu pizzuddu di la vigna chi avìanu. «Ma comu? ci ri­ spusi la mugghieri, nui avemu chissu sulu; si lu vinne­ mu comu arrestanu li nostri figghi?» «Nun dubitari, ci dicía lu maritu, li dinari di lu porcu hannu a vèniri!» Pi abbriviari si vinneru la vigna, ed àppiru li dinari. Lu ma­ ritu subbitu iju a parrari a un mastru d'àscia, e ci dissi ca vulía fattu un siggiuni magnificu, e tuttu 'nnuratu, cuntintànnusi di spènniri quant'era era. Lu lignamaru 'nta tri jorna ci fici lu siggiuni, e ci lu purtau. Si aggiu­ staru e lu lignamaru si nni iju. Lu mastru Peppi misi a taliàri lu siggiuni ca era veru bellu, e ci dicía a la mug­ ghieri e a li figghi: «Chistu avi a fari vèniri li dinari di lu porcu!» «Gnursì, ci dicía la mugghieri, cu ssa spiranza vui aviti a stari friscu!» Mastru Peppi niscíu e chia, chierica. iju a'ccattari 'na pocu di torci e si li purtau dintra. Pripa­ rau 'na bona corda, e attaccau beni lu siggiuni. La mug­ ghieri e li figghi ci spjavanu chi cosa ora avía a fari cu tutti ssi cosi; ma iddu nun ci vosi diri nenti. «Quann'è ura viditi!» Basta, scurau, e lu scarparu niscíu e si nni iju a la Chiesa di lu Cummentu: Pigghiau 'na scala e appiccicau a lu tettu. Ddà supra poi misi a scuvirchiari li canàla e fici un pirtusu granni quantu putía tràsiri lu siggiuni. Scinníu, iju a pigghiari lu siggiuni di la casa, e ci dissi a la sò famigghia ca putìanu dòrmiri liberamenti pirchì iddu dda nuttata nun s'arricampava. La sò famigghia ar­ ristau 'ntisa, e nun l'aspittaru cchiù. Mastru Peppi lu siggiuni l'acchianau a lu tettu, e poi accuminsau ad attaccàrici li torci a li vrazza e l'addu­ mau. Lu gran siggiuni lu calau 'mmenzu la Chiesa, e iddu tinía sempri ferma la corda. Poi di ddà supra si misi a gridari forti: «Patri Guardianu, patri Guardianu, 'n Paradisu vi voli Gesù!» Li monaci eranu misi a lu coru chi si dicianu l'offiziu e nun sintianu nenti. Li vuci pirò jianu criscennu e li monaci 'un putevanu sicutari l'offi­ ziu. Attintaru, e sintianu arreri dda cantalena: «Patri Guardianu, patri Guardianu, 'n Paradisu vi voli Gesù!» Lu Guardianu allura si misi a chianciri di lu preu, e ci dissi a li monaci ca già li duvía lassari, pirchì Diu lu chiamava 'n corpu e arma 'n Paradisu. Li monaci si lu ti­ nianu forti e ci dicianu: «Pirchì si nni vo' jiri, patri Guardianu? nuàtri nun ci âmu fattu nenti? Vossa 'un si movi, chi lu dici veru!» «Ma vuàtri nun la sintiti la vuci chi mi chiama? certu chissu è un angilu calatu di lu Paradisu, e iu nun pozzu mancari.» «'Nca vossa fazza a piaciri sò, chi ci putemu diri nui? Abbasta chi ni pro­ teggi sempri e nun ni scorda.» «Gnursì, chi ci trasi! anzi essennu avanti la facci di Diu, iu prighirò pi vuàtri, e iu farò viniri tuttu lu beni pussibili!» Basta, scinníu a la Chiesa, s'abbrazzau cu tutti li monaci, e poi spijava a l'angilu siddu s'avía a mettiri 'nta ddu siggiuni pi acchia­ narisinni 'n Paradisu. «Sissignura, sissignura, ci dicía chiddu di ddà supra, chissu è lu siggiuni chi l'avi a pur­ tari 'n Paradisu!» Lu Guardianu si misi assittatu ddà su­ pra e si nn'acchianava adàciu adàciu. Lu scarparu di ddà supra ca lu trâva, dicía tra iddu: «Càspita quantu pisa! chissa la carni di lu mè porcu fu chi lu 'ngrussau!» Ab­ basta: tantu fici chi si l'acchianau ddà! «Bemmegna, patri Guardianu; mi canusci a mia?» ci dicía lu scarparu. «'Nca vui nun siti l'angilu di Diu?» ci rispusi lu Guar­ dianu. «Gnursì, patri minchiuni, ora v'aiu a fari a vì­ diri a cu' mangiastivu lu porcu, e facistivu ammazzari a vastunati. Ci pinsati chi mi dicistivu tannu? Accussì paga lu Cummentu, e iu ora vi fazzu abbidiri comu pagu iu! Pripàrativi dunchi a la botta;» e 'nta ssu spaziu lassa jiri lu siggiuni cu lu Guardianu dintra la Chiesa, facen­ nuci fari un bottu spavintusu! Lu Guardianu scuppannu 'n terra nun si potti sùsiri cchiù, e s'ammaccau tutti li cu­ sti: la testa poi ci curría a sangu. Si misi a gridari e fici arricògghiri arreri a tutti li monaci e fratelli. Basta: comu vosi Diu, lu pigghiaru e lu purtaru a lu lettu. Lu scarparu 'nta ssu 'stanti scinníu e si nni iju a la casa. Ar­ rivatu chi fu ddà, misi a cuntari lu passatu a la mugghie­ ri e a li figghi, e ci dicía ca ancora nun era ura di vèniri li dinari di lu porcu. Li dinari lu scarparu l'avía, e percui vulía fari ogni cosa chi ci passava pi testa, pirchì ancora di chissu nun era cuntenti. Pinsau di vèstisi magnificu, cu cappeddu tunnu e catina, e studiari la lingua 'taliana. Studiau, e a capu di du' misi parrava cu la lingua attalia­ nata. Allura si fici 'na varva fintizza, e fici sapiri ca 'nta ddà cità era vinutu un medicu furisteri chi curava qualunchi cosa. Si va a cummina ca passannu 'na vota pi 'na strata, si scuntrau cu un monacu, e chistu 'ncugnau pi addumannàrici la limosina. Iddu ci detti cincu pezzi. Chiddu si lu misi a ringraziari, e poi facennu discursu ci cuntau tuttu lu fattu di lu Guardianu, «ca pi vuliri man­ giari un porcu a un scarparu, l'avi chianciutu 'nta lu lettu tri misi.» Ci cuntau la malatia, e ci puntau l'ura pi quan­ un iddu avía a vèniri pi fàrici visita, e circallu di quantu cchiù prestu putillu fari stari bonu. Si licinziaru, e lu fra­ tellu si ni iju a lu Cummentu pi dillu a lu Guardianu. Ci lu iju a dissi, e lu Guardianu mustrau tuttu lu piaciri. Li monaci pirò, ca pinsavanu a lu malu, ci dissiru: «Patri Guardianu, nun facemu ca è chiddu chi lu purtau 'n Pa­ radisu!» «Ma comu pò essiri, rispunnía lu fratellu, si iu lu vitti, e è propria un galantomu! Havi la varva fina fina e pari un signuri.» «Diu nun vulissi! rispunnianu li monaci!» «Ma comu pò essiri! chistu è riccu: tantu è veru ca ni detti la limosina. Lu scarparu è poviru e per­ cui!...» Li monaci e li fratelli si persuaderu di la ragiuni, e aspittavanu l'ura chi vinissi lu Medicu. Pi abbriviari lu discursu, vinni lu Dutturi, e lu ricivieru cu tantu piaciri. A la facci ci paría propria ca era un galantomu, e poi lu vidìanu parrari pulitu. Lu ficiru tràsiri ni la cedda di lu Guardianu. Lu Guardianu s'arrancurava senza stancari nenti: «Signuri mei, ci dissi lu Dutturi, la cosa è piri­ culusa: ccà si tratta di ruttura d'ossa e percui si ci vo' fari l'operazioni! Pirò raccumannu a vuàtri Signuri di ijrivin­ ni tutti pirchì iu nun vogghiu suggizioni. Lu patri Guar­ dianu avi a ijttàri tri griddiuna pi 'nsocchi ci aiu a fari iu, e poi a li du' jorna vuàtri l'avriti bonu propria!» Li monaci a stu parrari si scannaliaru e unu d'iddi ci iju a l'aricchia a lu Guardianu: «Mi pari, mi pari, ca chistu fussi lu scarparu...» Lu Guardianu pigghiatu di curaggiu dici: «Mai, chistu è furasteri.» 'Nca li monaci àppiru a fari l'abbidienza, e si ni jeru tutti, lu medicu ci iju d'ap­ pressu pi chiùdili. Li chiudíu cu la chiavi, e ci dissi ca doppu di curari a lu Guardianu iddu ci grapía. Lu fintu Dutturi allura la prima cosa iju 'nta tutti li ceddi, e spug­ ghialli di tutti li cosi boni chi avianu. Si li pigghiava e li ija a lassari a la sò casa: «Ora vèninu li dinari di lu porcu» ci dicía a la sò famigghia! Arrigirava arrieri e jia a pigghiari arrieri cosi, 'nsinu a tannu chi ci lassava li mura spugghiati. Poi iju ni la Chiesa, e ci accampau li megghiu cosi d'oru e d'argentu e si li purtau. A la fi­ nuta arriggirau cu la 'ntinzioni di jiri a dari sudisfazioni a lu Patri Guardianu. Arriva ddà, e lu Patri Guardianu si cridía ca ci avía a fari l'upirazioni! Lu scummògghia di lu lettu, nesci un nervu, chi iddu avía 'nfilatu ni li càusi, e poi ci fici rammintari lu porcu. Misi a gridari lu Guar­ dianu, ma nun ci iju nuddu a sullivallu, ca li monaci si cridìanu ca cchiù chi gridava tannu stava bonu. Lu scar­ paru ci ni detti tanti quantu piaceru a iddu, e poi, quannu vitti ca l'avía lassatu pi mortu, pensa di jirisi a fari li cra­ vaccaturi, e jirisinni cu tutta la sò famigghia. Arrivau 'nta 'na granni cità, e ddà accuminsau a fari sfrazzi, pir­ chì era addivintatu riccu, era unu di li dui. Li poviri mo­ naci 'nta ssu stanti ancora aspittavanu a iddu, ma poi quannu vìttiru ca l'ura era tarda, e lu Dutturi nun ci jia a grapilli, pinsaru di scassari la porta, e jìri a vìdiri chi cosa avía successu. Vannu a la cedda di lu Guardianu, e lu trovanu ca mancu putía dari vuci. La testa chi ci scur­ ría a sangu, e li linzola tutti lordi. Lu misiru a chiamari, e lu Guardianu ci facía 'nsinga ca avía pocu vita, e si vu­ lía apparicchiari pi l'anima. «Dunca fu lu scarparu!» misiru a gridari li Monaci. «Iddu fu, iddu fu,» ci ri­ spunnía lu Guardianu. «Ah! lu dicìamu nui, ca ci avía a succediri comu quannu iju 'n Paradisu! Vossía nun ni vosi ascutari, e ora!...» Furrianu poi tuttu lu Cummentu e ci siccau la saluti quannu vittiru ca nun truvaru cchiù nenti. Allura s'armaru, e curreru paisi paisi pi jiri a'm­ mazzari a lu scarparu. La casa la truvaru chiusa, e li vi­ cini ci dissiru ca lu vittiru pàrtiri, ma nun sapianu pi unni. A sta risposta li monaci si nni jeru dintra e si misi­ ru a chianciri tutti di la pena e di la rabbia. Lu fattu stà ca di jornu 'n jornu nun sapianu chiddu chi avianu a fari pi mangiari ca di già s'avianu arridduttu veri scarsi. Ija­ un addimannannu di ccà e di ddà, e accussì strascinava­ un li jorna unu cchiù tintu di n'àutru. A lu Cummentu nun ci putianu dari riparu, e pirciò ci stava cadennu. Doppu tempu, pinsàru di fari la cerca pi li paisi, e vì­ diri siddu putianu truvari quarchi divuteddu chi l'ajutas­ si. Caminannu un fratellu pi ssi paisi, si scuntrau cu un galantomu, e ci addimannau la limosina cuntànnuci tutta la passata, ca pi essiri lu sò Guardianu accussì strava­ ganti, ci avía appizzatu la saluti iddu, e avía fattu cunsu­ mari a lu Cummentu di (da) un scarparu. Si va a virifica ca chiddu era arreri lu scarparu, ca si avía fattu riccu cu li dinari di lu Cummentu. A ssu discursu, iddu fici abbi­ diri ca cc'avía piatà, e li vulía ajutari. Lu fratellu allura si prijau ca avía truvatu a sò patri. Si ficinu tanti cirimo­ nii, e poi iddu ci prumisi ca ci avía a frabbicari lu Cum­ mentu tuttu di novu. Si partíu 'nsèmmula cu lu fratellu, e arrivau ni lu paisi di li monaci. Iju a vitti lu Cummen­ tu, e poi facennu abbìdiri la sò ginirusità ci dissi ca du­ vía jiri tuttu 'n terra sfrabbicatu, pi poi frabbicallu arreri novu di pianta. Lu Baruni allura cumannau a li mastri di sfrabbicallu tuttu, pi poi frabbicallu quantu cchiù prestu. Li mastri, cu lu piaciri di lu Guardianu e di li monaci, lu sfrabbicaru tuttu. Lu Baruni pi la prima simana si misi a pagari a li mastri. Era l'ura già ca l'accuminsaru a frabbi­ cari, e li mastri travagghiavanu cu veru piaciri. Ma chi fici lu scarparu Baruni? Pi 'na simana pagau a tutti, e poi quannu vitti ca lu Cummentu era propria 'n terra tuttu, di notti tempu si fici li vèstii e si nni iju. Li mastri a la simana circavanu a lu Baruni pi essiri aggiustati di la fa­ tiga, ma nun truvaru cchiù a nuddu, pirchì chiddu già si nni avía jutu. Comu vittiru poi ca nun c'era nuddu chi pagava nun vòsiru travagghiari cchiù li mastri, e ci dis­ siru a li monaci: «S' 'un si fila 'un si travagghia .» Li monaci lu jeru a diri a lu Guardianu stu fattu, e tutti si figuraru ca avía statu arreri lu scarparu chi ci avissi fattu chidd'àutra. «E vui, fra minchiuni, ca ni lu purtasti­ vu!» ci dicìanu a lu fratellu, e ci dèttiru lignati a lu fra­ tellu. Lu fattu stà ca si arridduceru a la vera limosina: senza casa , e senza aviri di chi mangiari. Un jornu di chissi lu Guardianu chiamau a tutti li monaci e fratelli, 'nta 'na càmmara; dici: «Signuri mei, già viditi ca pi iu fari tantu beni a lu Cummentu ci aiu appizzatu la saluti e nenti aiu cunchiusu. Lu scarparu nun cuntenti d'aviri fattu tanti becchi-curnutarii, n'avi riduttu a la vera limo­ movimenti di li due prime dita in chi fila e in chi snocciola quattrini. sina e macàri n'avi sdirrupatu lu Cummentu. Vuàtri dun­ ca sapiti tutti li nostri circustanzi, e siddu lu Cummentu ora pò jiri cchiù avanti. Sapiti iu chi dirria di fari? vìnni­ ri ora ora li terri chi avemu, e dari 'na certa summa a lu scarparu, si ora 'nn'avanti nun vuliti chi nni livassi a tutti la vita. Lu restu di li dinari vannu a vantaggiu di tutti nuàtri.» Piacíu a tutti la parrata di lu Guardianu e 'ntra 'na simana li terri fôru vinnuti, e lu Guardianu chiamau lu fratellu e ci dissi: «Circati 'nta ssi cità dunni si trova lu scarparu, e purtatici sti dinari, ma cu la prighiera chi ni lassassi stari 'n paci, ca nun ni putemu cchiù di 'nzoc­ chi n'avi fattu.» Lu fratellu a lu dumani partíu pi 'na cità, dunni iddu avía sintura ca era lu Baruni, ed arrivau. Si fici 'nsignari la casa e acchianau. Ni lu muru 'nfacci la porta c'era 'na figura di 'na vecchia pittata: iddu tuppu­ liau, e ci grapèru subbitu. Affacciau lu patruni, e lu fra­ tellu, accussì comu vosi Diu, ci prisintau a nomu di lu Cummentu ddi dinari prigannulu di lassalli stari cueti ca già eranu arriddutti senza aviri nenti. Lu Baruni ci pru­ misi ca nun vinía cchiù a fàrici nenti, bastànnuci sulu di avirici fattu rigurdari lu sò nnomu! Lu fratellu taliava lu palazzu e 'nta stu mentri lu currivu si lu mangiava vivu; pirchì pinsava ca 'nsocchi iddu avía si l'avía fattu cu li dinari di lu Cummentu. Nun finía di taliari vidennu dda vecchia pittata 'n facci la porta. Poi ci spijau: «Signuri Baruni, chi veni a diri ssa vecchia avanti la porta?» «Chissa è mè nanna; idda nun mi rispittava, e iu ci detti 'na pidata, e la 'mpinciju a lu muru! Vuliti sapiri di cchiù?» «Nenti ci dissi lu fratellu; ma ora iu ci aiu a dari 'na prighiera, ca siccomu chiovi forti e sugnu vinutu pi stu mutivu di circari a vossía 'nta stu paisi furasteri, ora vulissi datu 'anticchia d'alloggiu pi sta notti, pirchì dumani partu!» Lu patruni allura allura si facía duru ma poi nun putennu sèntiri a lu fratellu, scinníu jusu, e ci detti n'alloggiu 'nta 'na càmmara di sutta. Lu fratellu, puvireddu, l'arringraziau, ma la notti nun durmiu cridèn­ nusi sempri ca l'avía a 'mpinciri videmma a lu muru, comu avía fattu cu sò nanna. Abbasta comu misi a fari l'arba, e lu fratellu era liberu di vita, pinsau di scassari la porta, e jirisinni, senza mancu addumannàrici licenzia. Si misi a cavaddu, e 'nta la via si jia vutannu davanti e darreri pi vìdiri siddu lu scarparu lu vinía a'ssicutari. Ar­ ringraziau a Diu ca si scatinau di ddà, e si potti assicura­ ri la vita! Arrivatu chi fu a lu sò paisi cuntau lu fattu, a tutti li monaci e so' culleghi, chi tutti ficiru un vutu ca quannu vidianu scarpàra s'avianu a fari la cruci! Favula ditta, favula scritta, Diciti la vostra, ca la mia è ditta. Polizzi-Generosa."
  },
  {
    "text": "Si cunta e s'arriccunta chi cc'era 'na vota un patri ca avía un fillu sdisubbidienti, chi nun lu vulía ascutari 'nta nissuna cosa; quannu sò patri cci gridava, iddu pillava lu fujirizzu. 'Na vota fra l'àutri pinsà' jirisìnni dunni sò patri 'nta un paisi chi avía sintutu ammuntuari, e unni cc'eranu tanti sorti di malannirini e latri spavintusi. Ddu picciottu nun avièva un granu di 'n coddu e pri junta avièva la pansa vacanti; arrivà' 'nta ddu paisi ca stava scurannu e nun aviènnu unni arrifuggiàrisi, pri dda notti si nni iju 'nta la Chiesa maggiuri e s'ammuccià' 'nt'ôn cunfissiunàriu e ddà si chiantà' e s'addurmiscíu pri la stanchizza ca avièva. Giustu giustu avièva surtutu 'nta ddu paisi ca lu jornu avanti avièva murutu un gran Principi daveru riccuni, e doppu d'avìricci fattu tutti l'assèchii chi si miritava, lu vurvicaru 'nta 'na prubbàina, scavata 'nta dda Chiesa maggiuri. Versu quattr'uri, quannu 'un caminava mancu Nella parlata Lu fillu tistardu. 'na musca, e lu scuru si fiddava cu 'na runca, si riunè­ ru 'nta lu chianu di la Chiesa quattru latri armati tutti comu San Giorgiu pri appattarisi 'ntra d'iddi a svurvicàri lu Principi e spugghiarlu di tutti li gioj, li vistimenta e l'aneddu di diamanti ca li parenti avièvanu fattu vurvica­ ri cu iddu. Fatti già li cunti so', cu 'na contra-chiavi aprièru dda Chiesa, trasièru e chiudièru arrièri. Quannu trasièru 'nta la Chiesa e vannu pri sintiri ddu rùnfulu chi parièva ca sirravanu tavuli, pri 'na manu si spagnaru, ma pri l'àutra niscièru li cutedda, pillàru 'na lampa e si misiru a riscèdiri tutti li agnuna; e truvaru a chiddu ca durmièva; cci 'ncisiru li cutedda 'nta la gula e poi ci fici­ ru 'na vuciata di lupu ca cci ficiru pigghiari un cacazzu ca ancora lu cunta. Lu vulièvanu ammazzari, ma poi lu capu di li latri scacciau la miènnula a li so' cumpa­ gni e cci lassaru la vita cu lu pattu ca avièvanu a scìnniri a iddu 'nta la fossa. Lu picciottu fici bonu bon'è. Allu­ ra sullivaru la balata cu li armiggi ca avièvanu, attaccaru ddu picciottu cu 'na corda ca avièvanu, ci dettiru 'na da na parte si spaventarono ecc. Del forte russari si dice che si sérranu tavuli. lampada, e si diedero a rifrugari tntti gli angoli. tuto dimenticari ancora). care strizzar l'occhio. lampa, la calaru dda dintra e si ficiru pròjri tutti cosi chi manu manu java livannu a lu Principi. Quannu però arri­ và' a l'aneddu; lu picciottu faciennu riflessioni ca li latri nun cci avièvanu datu nenti, nun cci lu vosi pròjri e si lu ficcà' 'nta la sacchetta. Li latri fussi pi ssa cosa, o fussi pirchì avièva 'n testa di farlu, misiru la balàta a lu sò po­ stu e lassàru dintra la fossa a ddu poviru afflittu e scun­ sulatu. Cunsidirati comu si cci potti chiudiri lu cori! Si misi a trimari comu 'na folla, si misi a girari tutta la fos­ sa pri vìdiri comu putía nèsciri, ma fu tuttu inutili. Allu­ ra si pillau un sallimarcu chi avièva un mortu di chid­ di, si cummolla tuttu, 'stuta la lampa, si misi a chiàn­ giri pri mortu e s'arriccumannava l'arma a Diu. Versu cinc'uri di notti 'n'àutra partita di latri s'unìanu 'nta lu chianu e s'appattaru di tràsiri 'nta la Chiesa pri spullari lu Principi. E di fattu trasièru, livàru la balàta di la se­ portura, e unu di iddi attaccatu pri lu cintu scinniu 'nta la fossa. Jamuninni a lu picciottu 'nchiusu ddà; quannu 'ntisi dda rumurata, si cridíu ca eranu li latri so' cumpa­ gni chi vinièvanu pri ammazzarlu. Chi fici? S'armà' di curaggiu, affirrà' un gammuni d'un mortu, si la misi sutta lu sallimarcu, dicisu di fari minnitta di cani di tutti chiddi chi trasièvanu ddà dintra. Quannu lu latru fu ddà dintra, lu picciottu cu 'na gammunata cci stava rumpen­ un li rini. Chiddu si misi a gridari: «Tiratimi susu, cumpagni, ca ccà dintra cci sunnu diavuli!» e nun potti dari cchiù vuci pri la forza di lu scantu. Lu picciottu quannu vitti chi lu tiravanu si abbrazzà' a li ginòcchia di chiddu e si facía tirari puru, e quannu arrivaru a la vucca di la fossa, li latri vidiennu ddu corpu in dui si scantaru, lassàru jiri la corda e pillàru lu fujirizzu; ma lu picciottu fu lestu a tinirisi a lu lavru di la fossa e a nèsciri fora di la Chiesa dopu ca sdirrupau a chiddu mischinu ca era assintumatu dintra la fossa. Nun sapennu unni jiri, di notti ca era, e cchiù ca nun canuscièva a nuddu, si iju a situari sutta 'na crucchera aspittannu ca jurnassi. Quannu si rifici tanticchia, java pinsannu comu si avièva pututu abbuscari la spisa l'in­ dumani pirchì la panza cci jeva facennu cub cub pri la forza di la pitittu. Mentri iddu facièva sti pinsera 'nta la sò menti, 'ncugnanu dui, e s'appojanu a 'na barra di la crucchera, e senti fari stu discursu 'ntra d'iddi: «Cum­ pari, stanotti âmu a fari spiriri la porcu chi avi Don Bartulumeu; è beddu grossu e nn'âmu a manciari beddi picciuli e spartemu.» «Gnursì; va jiti vui a fari quadia­ ri l'acqua a vostra mugghieri, ca iu la vaju a scannu e mi lu càrricu 'n coddu e vi lu portu. Datimi ssu cuteddu la fossa. tutta armata di uncini per sospennervi li carni. Da ciò cruccheri. maiale). e vaju;» e ognunu d'iddi pillau pri la sò strata. Lu pic­ ciottu ca avièva 'ntisu tuttu lu discursu, nesci adàciu adàciu di sutta la crucchèra, e a manu longa a manu lon­ ga batti apprièssu di lu vuccèri chi iju a scannari lu por­ cu. Quannu cci lu vitti scannari e cci lu vitti carricari, cci 'ncugna e stracangiannusi la vuci di chiddu àutru vuccèri, cci dici cu 'na granni turbitizza: «Cumpari, mè mulleri ligna nun n'avi pri quadiari l'acqua; dati lu porcu a mia e va jiticci vui a quadiari l'acqua 'nta la vo­ stra casa 'nta 'na guallardizza. Chiddu cci carricau lu porcu supra li spaddi e curriu a jiri a priparari l'acqua. Ancora tutti dui chiddi quadiavanu l'acqua, aspittannu lu porcu e lu cumpari chi nun vinièva mai. Quannu si vitti­ ru, si nni dettiru muffuluna. Jamu a lu picciottu. Cu lu porcu 'n coddu vôta strata, e santi pedi, ajutatimi! Vitti 'na porta di fùnnaca cu lu lustru di la Luna chi stava spuntannu versu sett'uri, e misi a tuppuliari. Cci rispunníu lu fannacaru: «A st'ura iu nun grapu a nuddu, mancu a mè patri!» «Apritimi, ca è mellu pri vui; dàtimi alloggiu, cà cu mia aiu un porcu scannatizzu, e vi lu dugnu tuttu, ed iu mi cuntentu sulu di un paru di costi e chi mi dati alloggiu fina a du­ mani a jornu.» Lu funnacaru quannu senti muntuvari lu porcu, apri subbitu subbitu e lu fa tràsiri. «Funnacàru, datimi a vìviri e tanticchiedda di pani mi dati, e facitimi curcari, ca staju murennu di la stanchizza, di la fami e di lu sonnu, e dumani nni mangiamu lu porcu.» Lu funna­ caru ci detti a mangiari, lu fici vìviri e poi cci dissi: «Va cùrcati cu mè fillu a ddabbanna;» e si iju a curcari puru iddu, lu funnacaru. Jamuninni però ca dopu aviri fattu un'uricedda di sonnu, cci vinni di pisciari, ca stava cripannu; sdruvillà' lu fillu di lu funnacaru e cci lu dissi. Chiddu cci dissi: «Vidi ca rinali nun cci nn'è, ma 'nta ssa agnuni cci avi a essiri un ciascu: piscia ddà dintra, basta ca nun fai lavàggiu 'n terra.» Lu picciottu truvà' lu ciascu e lu jinchiju chinu chinu e si avía jutu a curca­ ri: però lu fillu di lu funnacaru cci dissi: «Staju pin­ sannu ca dumani mè patri avi a jiri 'n campagna e certu si purtirà lu ciascu chinu di vinu. Talè chi hai a fari: ar­ ramàzzalu 'n capu ddu murtali di petra chi è avanti la porta unni si curca mè patri, e fingemu ca lu ciascu si rumpiu, masinnò me patri nni aggiusta li costi a tuttidui quannu dumani si susi.» Lu picciottu, cutulinu cutulinu, pillà' lu ciascu pri arramàzzarlu. Giustu giustu cc'era un raggiu di luna chi trasía di lu tettu pri un pirtusu e jèva a battiri supra la testa di lu funnacaru chi era scafa­ ratu. A lu picciottu dda testa cci parsi lu murtali di pe­ tra, e, tùffiti, cci arramazzàu lu ciascu. Figurativi li vuci di lu funnacaru ca avía la testa rutta; si misiru tutti a gri­ dari: Ajutu! Lu picciottu pri sò fortuna truvà' la porta, e tra che è innanzi la porta ove (presso la quale) si corica mio padre. santi pedi, ajutatimi! Quannu fu fora di lu paisi, dissi 'ntra d'iddu: «Ora, si 'nta 'na notti mi nn'hannu succidutu tanti, cunsidiramu chi cci avi a essiri pri l'appressu; è mièllu ca mi nni vaju 'nta la mè casuzza e vaju a diman­ nari pirdunu a mè patri.» Accussì fici. Iddu campau filici e cuntenti E nuiàutri ristamu senza nenti. Alimena."
  },
  {
    "text": "Cc'era 'na vota un maritu e 'na mugghieri, ed avìanu 'na picciridda. Lu maritu era jimmurutu. 'Na jurnata avía a pàrtiri pi affari di nigozii, ma lu primu pinseri chi appi fu di raccumannàricci la picciridda a la mugghieri; dici: «Mugghieri mia, tuttu chiddu chi la picciridda disidi­ ra, tuttu chiddu chi voli, tuttu cci avi' a dari, 'nta lu tempu chi io mancu.» Lu maritu partíu, e ristau la matri cu la figghia. 'Na jurnata a la picciridda cci vinni lu spinnu di vìdiri a sò patri, e accuminzau a chianciri: «Io vogghiu a lu papà! A lu papà vogghiu! vogghiu a lu papà!» La mugghieri, arrigurdànnusi di li palori di sò maritu, ca tuttu chiddu chi cci addumannava la picciridda cci l'avía a fari passari, si pigghiau la picciridda pi la manu, si nni iju a li Quattru Cantuneri, e ddà si firmau a un puntu, aspittannu a lu primu jimmurutu chi passava. Lu primu jimmurutu chi passau, idda lu 'mpincíu, e cci dissi: «Signuri, cci aiu a diri 'na palora.» «Cosa cumannati?» arrispunni lu jimmurutu. «Io aiu lu ma­ ritu, ch'assimigghia tuttu a vassia. Iddu appi a pàrtiri, e la prima cosa chi mi raccumannau prima di pàrtiri fu a sta picciridda, dicènnumi ca io avía a cunniscìnniri a tut­ ti li soi disidèrii. La picciridda ora sempri chianci, ca voli lu papà! Si vassìa voli favuriri a la mè casa;... am­ mènu a la picciridda cci pari ch'avissi a sò patri, e stà cuntenta.» «Tantu piaciri, cci dissi lu jimmurutu. A chi ura pozzu vèniri?» «A un'ura di notti,» idda cci ri­ spusi. «Va beni.» Lu jimmurutu si licinziau, e si nni iju. Nun ristau idda cuntenta; ma vosi aspittari chi nni passava n'àutru. E comu nni passau n'àutru, lu 'mpincíu, e cci fici lu stissu discursu, ch'avía fattu a lu primu. Iddu cci dumannau: «Quannu pozzu vèniri?» «A dui uri di notti», cci rispusi idda. Nun cuntenta di lu secunnu, aspetta chi nni passa n'àutru. Passau n'àutru jimmurutu e lu 'mpincíu, e cci fici lu stissu discursu ch'avía fattu a lu­ l'àutri dui. Chiddu cci dumannau: «A chi ura pozzu vèniri?» E idda cci rispusi: «A tri uri di notti.» Ddop­ pu ch'avía fattu lu sò nigoziu, si ritira a la casa cu la pic­ ciridda. Ad un'ura di notti pricisu, veni lu primu, tuttu carricatu di cosi duci e pastizzotti. Comu trasíu si pig­ ghia 'mmrazza la picciridda e cci metti a fari tanti carì­ zii. Avía passatu già un'ura di notti, quantu si senti tup­ puliari la porta. Idda, tutta cunfusa, accumenza a diri: «Mè maritu veni, mè maritu! Lu sapi c'avi a fari? cci dici a lu jimmurutu; vassía si 'nchiuj 'nta stu stipu, ca comu iddu trasi, io lu fazzu nèsciri a vassía.» Lu poviru jimmurutu si 'nfilau 'nta lu stipu, tuttu scantatu e senza mancu ciatari. Lu secunnu si pigghiau la picciridda 'mmrazza, accuminzau a scarricari tutti li cosi chi cci avía purtatu. La picciridda era cuntintuna. 'Ntantu avìanu passatu li du' uri; tuppi tuppi la porta! Idda tutta tate. cunfusa, cci dici lu stissu ch'avía dittu a lu primu, e l'àu­ tru jimmurutu si 'nfilau 'nta lu stipu senza mancu pipita­ ri. Lu terzu, beddu carricatu, si pigghia la picciridda, cci metti a fari tanti nòliti; idda cci priparau 'na bella cena, e s'avìanu misu a tavula. Ma appena avìanu misu lu primu vuccuni a la vucca, chi lu ròggiu di la Matrici sona quattr'uri «Ivì! dissi la fimmina, chi focu granni! Sun­ un quattr'uri, e stà pi vèniri mè maritu! Lu megghiu chi vassía pò fari è 'nfilàrisi 'nta ddu stipu, ca quannu mè maritu si va a curca, io lu fazzu nèsciri, e vassía si nni va pi li fatti soi.» Li poviri tri jimmurutu ristàru 'nchiusi 'ntra ddu stipu stritti comu li sardi 'ntra un varrili, senza parrari 'mpasimuti. Idda si iju a curcari bedda pulita cu la sò picciridda, e li poviri tri jimmuruti 'mpassuleru cu tutti li jimmi scafazzati. Lu 'nnumani idda grapi lu stipu, nni pigghia unu, lu ficca dintra un saccu, l'attaccau strit­ tu strittu, chiamau un picciuttunazzu, e cci dissi: «Si tu va' a jetti a mari nzoccu cc'è ccà dintra, io, quannu tu torni, t'arrigalu deci unzi.» Chiddu, tuttu cuntenti, si càr­ rica lu saccu 'n coddu e lu iju a sdivacari a mari. Torna pi pigghiàrisi la prummisa. Comu arrivau, idda cci dissi: «Lu jittasti?» Dici: «Lu jittavi!» «No, ca arrèri ag­ girau; ccà l'aiu. Si tu nun lu jetti bonu, e torna arrèri ccà, io nun ti dugnu li deci unzi chi t'aiu prummisu.» Lu picciottu si càrrica lu saccu 'n coddu, si nni va a 'na parti di mari cchiù luntanu, lu jetta e poi cci dissi: «Ah, videmu siddu hai a nèsciri arreri...!» Torna nni la signura, dicènnucci ca l'avía jittatu 'nta 'na parti di mari cchiù 'n funnu. «No, lu vidi? Arreri turnau! Unni lu jittasti? Si turnau arreri?» Càrrica arreri lu saccu 'n cod­ du, e si nni va a n'àutru puntu di mari cchiù luntanu. Lu jetta e si nni torna. Mentri caminava s'adduna chi un jimmrutu si diriggía versu la casa di la signura. Iddu, comu lu vitti: «Ah, birbanti, cci dissi, arrèri stai aggi­ rannu? N'àutru viaggiu mi vô' fari fari?» Cci duna 'na li­ gnata in testa, lu pigghia prestu prestu, lu ficca dintra lu saccu, si lu metti 'n coddu, appizza a curriri, e lu va a sbalanca a mari. «Ah! videmu si tu hai a'ggirari arrèri!» Tuttu cuntenti va nni la signura, e cci dici: «Signura, 'un sapi nenti! Arreri stava aggirannu! Io comu lu vitti, cci detti 'na stanga 'n testa, lu pigghiavi prestu prestu, appizzavi a curriri, e lu jivi a jittari a mari.» Idda capiu ca chiddu era sò maritu, chi si stava arri­ cugghiennu: ma senza gràpiri la vucca, avi pigghiatu li deci unzi e cci l'avi datu. Palermo."
  },
  {
    "text": "Cc'era e cc'era 'na vota un maritu e 'na mugghieri, ric­ chi, ma senza figghi: e un certu munacuneddu, ca si chiamava frà Ghinìparu jìa e vinía, comu amicu di la casa. 'Na bona jurnata, a lu maritu cci ciuciulìanu a llu­ ricchi ca la mugghieri si pigghia li so' spassi cu lu santu monacu; e ogni vota chi lu maritu era 'n campa­ gna, iddi cucìanu 'na quadarata di maccarruni e si li manciatiavanu 'nsèmmula, a la facci di lu maritu. Pin­ sati a st'affrittu maritu si cci acchianaru li bùzzari, a sta bona nova. Côtu côtu va a la casa cu un mastru mu­ raturi, e cci fa fari 'na finistredda 'nta la cucina, giustu darrè la tannùra, dicennu ca sirvía pri nèsciri megghiu lu fumu. Poi si licènzia di la mugghieri, e parti pri la campagna. La sira frà Ghinìparu e la Signura ficiru li soliti mac­ carruna, e misiru la quadàra. Frà Ghinìparu mittía ligna; e quannu la quadàra vugghía, metti a gridari: «Vug­ ghi, vugghi! veni cala, Cidduzza.» A stu puntu lu ma­ ritu, ca avía vistu e 'ntisu tuttu di darrè la finistredda, vo di manciari). Cidduzza, vezzeggiativo di Ciudda (Ciulla o Vincenza). stenni lu vrazzu, e cci abbucca dda quadàra d'acqua vug­ ghienti supra di frà Ghinìparu. Ciu! Ciu! Frà Ghi­ nìparu stinnicchiau li pedi e muríu. «Ivì, amara mia! dissi donna Cidduzza; e cu stu mortu dintra ch' hê fari? Si lu sapi la Giustizia!...» Subbitu chiama la fàmula, e manna pri lu beccamor­ tu. «Cumpari Calòriu, si mi livati ora a stu mortu di dintra, vi dugnu quantu vuliti vui.» «E si mi 'ncontra la Giustizia?» «Gnurnò, cumpari, facìtimi stu piaciri, e nun dubi­ tati.» «'Nca voli chi cci lu levu? Mi dassi deci unzi.» «Deci unzi!» «Signura, o chissi, o la via è ccà.» Custritta fu, la Signura sbursillau li deci unzi, e lu beccamortu si carricau a quattru pedi a lu frà Ghinìparu. «Unni vaju?... unni lu portu?...» Acchiana li mura di lu jardinu di lu cummentu, e trasi 'ntra la nicissàriu . L'assetta beddu pulitu, a frà Ghinìparu, supra un àciu di chiddi, e bona notti a li sunatura! Cc'era frà Palìnu, lu jardinaru, ch'avía la scisa ssa not­ ti, pirchì criju ca li favi cu li vròcculi di la sira cci avìa­ un fattu dannu. Curri a lu nicissariu, e prima talía, pir­ chì la liggi di lu cummentu nun vulía chi cci fussiru Ghiniparo. cchiù d'unu 'ntra li lochi. Vidi, e vidi un fratellu: «Ps! Ps! Fratellu! allistitivi, ca la tegnu pri forza!... Ps! Ps!» Ma a cu' dicía, a ssu muru? «Ps! Ps! Fratellu!» Ddocu frà Palìnu perdi la pacènzia, si scippa la sànnula, cci la tira a stornu a frà Ghinìparu; e frà Ghinìparu ab­ bucca comu un mortu di vint'anni. «Uh, bonu Diu, ch'aiu fattu!» dici chiancennu frà Palìnu: e ancora cu li vrachi a li manu curri pri lu beccamortu. «Cumpari Calòriu! prestu! sarvàtimi la vita! Tirai 'na sannulata a frà Ghinìparu, e l'abbuccai ddà 'n terra. Vi lu giuru, cumpari, nun fu apposta: si nun mi sarvati vai, sugnu mortu.» «Fratuzzu meu, e si mi scontra la runna?!» «Pinsàticci vui, basta chi lu livati. Quantu v'hê dari?» «Su' boni vint'unzi?» «E d'unni l'hê pigghiari? «'Nca, fratuzzu, chi vi pozzu diri? Arrubbati a lu Cummentu e dati a mia. Chi vi pari ca a menzannotti nè­ sciu cu un mortu di contrabbannu pri menu di tantu?» Basta, tira di ccà e tira di ddà, lu monacu appi a nè­ sciri li beddi vint'unzi, e Calòriu si carricau a frà Ghinì­ paru. Vòta la cantunera, e cc'era 'na chianca. Subbitu fa perchè credo che li fave e i broccoli di la sera gli aveano fatto di lu male. scagghia di traverso contro Fra Ghiníparo. 'na pinsata: assetta lu monacu darrè la porta di la chian­ ca, cci metti un piattu supra li dinòcchia, e si va a curca. Doppu un mumentu ottu latri vinìanu a ddà chianca, pri arrubbari du' porci chi cc'eranu ddà dintra, scannati di la sira. Accostanu . «Santu di pantanuni! genti cc'è darrè la porta.» «Cu' è?» «Un monacu.» «Chi fa?» «Havi un piattu; forsi aspetta la carni....» «Ah, carugnuni! e ch' 'un ti potti sonnu? Aspetta, ca t'addur­ misciu eu.» E ddocu tira 'na varratuna lu capulatru e lu sdivàca ddà 'n terra. Scassanu la porta di la chianca, s'arramòrchianu li du' porci, e a frà Ghinìparu l'appizza­ un pri la gangularu a lu croccu di la carni. Veni lu chianchèri cu un'ura di matinu, e trova la por­ ta scassata: trasi.... e 'n cànciu di porci trova a lu sù mo­ nacu, beddu appizzatu. Si duna un pugnu 'n testa, e curri nni lu beccamortu. «Ccà cc'è vint'unzi, cumpari, livàtimi prestu a sta bestia di ccà.» «Cumpari, vi servu ca siti vui; e pirchì siti vui, dati­ mi quarant'unzi, e m'aviti a ringraziari sparti, a chistlu­ ra.» «Tinì', ccà cc'è quarant'unzi, livatimillu.» Attenni un po' che ti addormento io (ti fo dormiri io). rata, gran colpo di varra, che è grosso bastone nodoso, bacolo). E lu beccamortu si càrrica arreri a frà Ghinìparu, e curri a lu ciumi fora lu paisi, e cci lu jetta. Pri cummina­ zioni, un poviru piscaturi avia jittatu li riti cchiù suttu­ lidda, e vinni pri tiralli. Tira, tira: «Oh chi sunnu gra­ vusi! gran pisci cci hannu ad essiri!» Tira ancora... e ne­ sci lu sù frà Ghinìparu. «Mannaggia l'arma di li mona­ ci!» dissi lu piscatori, e 'ncugnau a un munnizzaru pri suttirrariccillu, nun vulennu fari manciari la carni vattia­ ta a li pisci. Comu scalía tanticchia la munnizza, scropi ammucciati du' menzi porci, chiddi stissi chi avianu arrubbatu li latri: e chisti du' menzi l'avianu ammucciatu ddocu, mentri purtavanu l'àutri a 'na campagna vicina. Lu piscaturi cci vinni lu cori: nesci li porci, e cci 'nfila lu monacu: e curri prestu pri dintra. 'Ntra stu tempu turnavanu li latri. Vennu pri li porci e trovanu lu monacu di la notti. «E cu' cci lu purtau ccà? Chista magaría è!» Si scantanu a tuccàrilu, e, pri liva­ risillu di davanti vannu a chiamari lu beccamortu. «Si­ gnuri mei (chistu cci dici) ora è quasi jornu, e mi scantu di la Giustizia. Lu vuliti livatu? Datimi cent'unzi.» Chiddi pri scantu ch'avianu, pagàru: e lu beccamortu si càrrica arreri a lu monacu. E pirchì la specia cci piacía, 'ntra quattru sàuti lu va a jìttari dintra lu bàgghiu di la Signura donna Cidduzza. Si susi la criata, pri scupari lu bàgghiu: «Ivì, signura, frà Ghinìparu arrè ccà due metà di porco. l'avemu!» La signura si metti 'ntra un mari di cunfusio­ ni, e manna subbitu arrè pri lu beccamortu. «Prestu, pigghiativillu, ca è jornu! Cu' cci lu purtau ccà?» «Signura, chissu qualchi diavulu è; pirchì eu lu jit­ tai 'ntra lu ciumi. Nun lu vidi ca veni sulu? Eu mi scantu a tuccallu.» «E vaja, facìtimi stu piaciri, vi dugnu quantu vuliti.» «Signura, l'affari è crimatèricu, ed eu mi scantu d'iddu, e di la Giustizia cchiù di cchiù, pirchì è jornu chiaru... Ma basta, mi dassi ducent'unzi, ed eu arrìsicu la mè vita pri vossía.» S'acchiappau li ducent'unzi, e ancora curri cu frà Ghi­ nìparu 'n coddu. Junci a lu muru di lu Cummentu, e tùf­ fiti! lu sdivàca dintra la jardinu. A stu 'stanti veni 'ntra l'ortu frà Palìnu, e metti a fari cruci vidennu a frà Ghinì­ paru arrèri ddà. Dinari 'un n'avía cchiù: era jornu... Chi pensa? Si lu càrrica iddu di bottu, lu porta 'ntra la sò cedda, e lu curca a lu sò lettu: pigghia 'na manata di li­ nazza, cci la metti di sutta, e duna focu. Quannu lu vidi menzu arrustutu, cumenza a gridari «Frà Ghinìparu s'ardi! Frà Ghinìparu s'ardi!» Currinu tutti li monaci, astùtanu lu focu, e lu trovanu un pezzu di carvuneddu. Ognunu si misi a diri: «Disgrazia! Disgrazia!» E ac­ cussì finiu la storia di frà Ghinìparu. E cu' l'avi dittu e cu' l'avi fattu diri Di la sò morti nun pozza muriri. Borgetto. Ghinìparu dicesi specialmente di li fanciulli irrechieti e quasi inniavolati."
  },
  {
    "text": "'Na vota cc'eranu tri cumpari, li quali vidennusi un juornu di festa tutti tri sfacinnati si juncieru, e duoppu d'avirisi fattu tanti cirimonii, ficiru un discursieddu tra iddi di jirisi a fari 'na divirtuta 'nsèmmula e purtàricci videmma a li mugghieri. Puntaru l'ura 'nta ddu stissu juornu, si juncieru, e si nni jeru 'n campagna. Arrivati chi fuoru ddà, s'assittaru pi abbintàrisi e poi, nun avennu chi fari, di cumuni cunsiensu pinsàru di jirisinni a caccia 'nta ddi parti vicinu pi accussì circari di putiri ammazzari quarchi marvizzu o àutra cosa, e mangiarisil­ lu 'nsèmmula cu li mugghieri. Si partieru, e lassaru a li mugghieri suli 'ntra d'iddi assittati. Li mugghieri 'nta ssu 'stanti si divirtìanu furriannu lu stàbili, e discurrìanu pi l'affari suoi caminannu. Comu caminavanu si trovanu a taliari tutti 'nta un puntu e vìdinu 'n terra 'na gemma pri­ ziusa chi cu li rai di lu Suli spicchialiava. Allura 'nta lu stissu tiempu pinsaru di calàrisi tutti tri, e circari di pighiarisilla cu' cci arrivava cchiù primu. Lu fattu stà ca na affirrau sta gemma e la fici abbìdiri a li so' cumpa­ gni, e chisti la misiru a taliari cu un piaciri lu cchiù granni. Jamuninni poi ca chidda chi l'affirrau cchiù pri­ giare. Palermo dicesi specchiu, e se ne avi lu verbo spicchiari. mu si la vulía tèniri idda di drittu, ma li so' cumpagni si opposiru, e cci dissiru ca la furtuna era di tutti tri, pirchì tutti tri si nn'avìanu addunatu. Basta, chistioni di ccà, chistioni di ddà, pinsaru di cumuni cunsiensu di fari 'nsocchi dicia l'Avvucatu. S'appattaru e dissiru tra d'iddi di nun cci diri nenti a li mariti, e fari tutti cosi ammuc­ ciuni. Ddà stissu puntaru l'ura di quannu eranu sfacinna­ ti pi putiri poi a lu paisi jirisi a cunsigghiari cu l'Avvu­ catu e fari 'nsocchi dicía chiddu. La gemma 'nta ssu stanti la ficiru tèniri a chidda chi l'asciau la prima. Dop­ pu d'aviri fatta iddi tutta ssa funzioni s'arricugghieru li mariti cu la caccia, e cci dissiru di apparicchialla quantu cchiù priestu pirchì di già si sintìanu pitittu. 'Nta ssu 'stanti si assittaru, e, siccomu eranu sudati, si partieru pi lu ciascu cu lu vinu, e vìppiru. Li mugghieri priestu priestu apparicchiaru la caccia, e finalmenti si misiru a mangiari, e discurriri di tanti cosi chi cci avìanu succi­ dutu. Misi a scurari ddu juornu di festa, e all'ura di vinti­ tri uri si misiru a cavaddu e si nni vinniru a lu paisi. Ar­ rivati stanchi, e cu li mariti a li casi, dda siritina li fim­ mini nun si pòttiru junciri pi jiri nni l'Avvucatu, e pircui la sarvàru pi lu dumani. A lu 'nnumani li mariti, secunnu lu suolitu, si nni jeru 'n campagna supra l'uomini, e li fimmini arristaru suli. Si juncieru tutti tri e secunnu lu puntatu si nni jeru nni l'Avvucatu pi sèntiri 'nsocchi cci cunsigghiava. Lu fattu stà ca arrivaru ddà, e ci cuntàru lu fattu tali e quali comu ci avía succiessu. 'Nca l'Avvu­ catu, ddoppu d'aviri datu ragiuni a tutti tri ci cunchiudíu ca la gioja non si putía spàrtiri pi cuntintàrisi a tutti, e pirciò siddu vulìanu sèntri lu sò pariri, era ca di tutti tri iddi si l'avía a pigghiari na, pirò 'nta stu muodu: «Vuà­ tri m'aviti dittu (ci dissi l'Avvucatu) ca siti maritati tutti tri, e li vostri mariti, di stu fattu nun ni sannu nenti. Ora si vi piaci lu mè sintimentu, io sta gioia la vulissi dari a chidda chi sapi fari miegghiu 'na buffuniata a sò maritu. Pi fari sta cosa vi dugnu tiempu tri jorna, pirò cu lu pat­ tu ca la maggiuri prisa l'aiu a dicidiri io pi vidiri cu' si merita vera sta gioja.» Li tri fimmini arristaru cuntenti di la pruposta, e dda gioja la lassàru a l'Avvucatu. Si li­ cinziaru, e ci prumisiru ca a li tri jorna iddi turnavanu arrieri. Li fimmini cumu niscieru di ddà si spartieru e si ni jeru a li casi e pinsaru ognunu la cutuliata chi putianu fari a li mariti. E 'nfatti a la prima, comu si arricugghíu lu maritu, ci vinni lu nòlitu di dirici ca ci fitía la vucca e nun si ci putía accustari. «Puh! chi fetu! puh! chi fetu! ci dicía, arrassàtivi!» Lu maritu la taliava e ci dicía ca iddu nun ni sintìa, e pircui era apprinsioni d'idda. «Gnurnò, ci rispunnía la mugghieri, cu vui cchiù nun si ci pò accustari; io già staju murennu di lu fetu....!» «Basta, stasira ti vìnniru tutti sti cosi; ddoppu chi ora aviemu tanti figghi, ora ti pari ca fazzu fetu.... Prima pirò ti paría bonu!.... Abbasta, io vuogghiu mangiari, ca mi sientu stancu, e mi vuogghiu curcari.» 'Nca la mug­ ghieri ci niscíu ddi cosi ch'avía priparatu, e ci stava a'd­ dritta a ddu giru. Lu maritu ci dicía di mangiari e idda ci dicía ca era scuncirtata di lu fetu chi ci niscía di la vucca a iddu! «Va! chi hai stasira? Vô' scippari vastunati?» E la mugghieri ci dicía ca nun vulía mangiari. «'Nca pòrtati lu piattu ddà dintra e mangi sula, mancu!» «Nenti propria, pi stasira mi sentu làdia.» «Mangiu io sulu, allura; pi chissu mi aiu a pigghiari còlari.» Lu maritu mangiau e poi si iju a curcari senza pinsari a nen­ ti. La mugghieri si misi a dòrmiri di l'àutra banna, senza vutàrisi mai di lu latu di lu maritu. Lu 'nnumani agghiur­ nau, e la mugghieri si susíu prittiempu pi aspittari a la fimmina di casa chi tinía, e fàrici la privinzioni. Vinni la fimmina, e idda s'appattau cu chidda pi fàrici diri la stis­ sa cosa a lu maritu, e fàrici accrìdiri mari e munnu. La fimmina trasíu, e comu lu maritu si sdruvigghiau, 'ncu­ gnau ni lu liettu cu 'na scusa, e comu ci parrau ci dissi ca pi lu fetu nun si ci putía accustari! «E siti dui! allu­ ra lu maritu ci dissi. Videmu siddu ci n'è n'àutra chi dici la stissa cosa!» «Ma ci dicu propria ca nun si ci pò ac­ custari, e a mia mi pari chi fussi lu scurbuticu chi avi ni li dienti vossía.» «Giustu dici, arrispunnia la mug­ ghieri, chissu è!» 'Nca lu maritu nun putiennu sèntiri cchiù sta catania e sta dispiacenza ch'avía 'n famigghia ca la mugghieri nun vulía mangiari nè mancu dòrmiri, pinsau di giustu la scrofola ecc. di mannàri a chiamari lu scippa-anghi, e fàrisi munna­ ri la vucca di tutti li anghi e dienti chi avía. Si li scippau tutti e arristau comu un viecchiu sgangulatu senza mancu putiri cchiù mangiari. Allura la mugghieri fu cuntenti, e ci piacíu lu discursu, e ci dissi ca ora era buo­ un, e nun facía ddu gran fetu. Lassamu a lu maritu ca ristau sgangulatu, e pigghia­ mu a l'àutra fimmina chi vulía puru la gemma. Chista, comu nesci lu maritu di casa, pensa di chiamari pirsuni e fari cunsari ni la sò 'ntrata 'na tratturia ad usu di chiddi di Palermu, unni nun mancava lu nenti assulutu. E ddà ci fici mettiri 'na gran quantità di pignati, padeddi e ta­ gàni, e poi li tratturi a giru di li furnedda, misi chi grida­ vanu: Vieni mangia! Vieni vivi! 'Nca lu maritu poi si ma l'argomento d'na novellina che mi piace di riferiri: Lu Pitralisi. Jennu 'na vota un Pitralisi a Palermu, pinsau di giustu di caminari strati strati. Arrivatu 'nta 'na porta di 'na tratturia, sintia gridari a un giuvini accussì: Veni mangia! Veni vivi! Lu viddanu, pri essiri di dda terra scaltra di Pitralía, pinsau di giustu comu si sintía pitittu di tràsiri dda, e cumu avissi statu un signuri, si misi a chiamari tutti ddi pitanzi chi sapia di nnomu, ma nun n'avia manciatu mai. La sò man­ ciata durau pri qualchi tri uri. A la finuta, quannu era tipu tipu ringraziau a lu tratturi, e si ni iju. Lu tratturi stunatu nun sapia chi rispùnniri; ma puru ci dissi: «Cumpari, ccà cc'è la nota di la spisa.» Lu viddanu fingennu lu babbu, cci ri­ spusi: «Ccà videmma a lèiri si 'nsigna? Iu ssa cosa nun la sapia! Pirò a stu mumentu, finutu di mangiari, nun pozzu 'nsignàrimi a lèiri! Nun manca tempu! 'n'àutra vota, quannu vegnu a mangiari arreri, vossía mi 'nsigna! Lu tratturi ar­ stava pi arricogghiri, e trasíu a lu purtuni unni vitti tutti sti cosi, e li trattura chi ci dicìanu: «Cumanna cosa? Pasta, frittura, pisci, cosi duci?» E iddu ci dicía ca nun vulía nenti, ed anzi l'avìanu a scusari ca avía trasutu pir­ chì si cridía ca era lu sò purtuni. Basta: si licenzia, e si ni va 'nta 'n'àutra strata pi circari la sò casa. Pensa pen­ sa, e poi torna arrieri ni lu sò purtuni e trasi. Allura li trattura ci tornanu a diri siddu cumanna cosa ca lu putìa­ un sèrviri. Ma iddu ci dicía ca nun vulía nenti, ed avía sgarratu arrieri la porta pi jiri a la sò casa. Nesci di ddà, e metti a taliari: «Ma diavulu, dicía, nun su' chisti li me' finistruna? Iddu chi sugnu pazzu stasira, o nun viju propria? Ora ci trasu arrieri e mi ci aiu a sciarriari.» Trasi, e li trattura allura pronti ci dissiru: «'Nca chi ar­ rieri vinni vossía? Nudda cosa cumanna? Chi avi 'nsumma?» «Gnurnò, nun vuogghiu nenti, aiu sgarra­ tu tri voti la porta di la mè casa, e pirciò m'àti a cumpà­ ristau alluccutu; dici: «'Un tanti chiacchiari: chista è la nota di quantu mi avi­ ti a pagari pi la spisa!» Oh, rispusi lu Pitralisi, mi l'avissi dittu prima vossía; ca iu allura nun ci avissi vinutu! Iu sintiu vanniari: Veni mangia! Veni vivi! e pirciò mi cridía di essiri tutti cosi franchi!» «Putía essiri, rispusi lu tratturi, quannu iu era patri vostru, o puru chi la spisa nun custassi nenti, e iu mi sagrificassi ad apparic­ chiari pi ssa bedda vostra facci!... Amicu, vi dicu a lu bonu di vulirimi pagari subbitu!» Lu Pitralisi ci rispusi: «Iu li mei ragiuni già ci l'aiu dittu, nun c'è bisognu di parrari ancora.» «'Nca chissu è, rispusi lu tratturi, ca vuliti li cosi franchi! Pigghia ssu vastuni, cci dissi a lu giuvini, quantu ci ni dugnu dui, franchi.» Chiudiu la porta, e lu fici unni moddu e unni duru. Poi lu lassau jiri. Nisciutu fora, lu vittiru li vastasi, e vidennu ca era tuttu scurciatu ni la facci e avía l'occhi pri fora, ci misiru a fari tutti la baja, e lu sbriugnavanu. Iddu subbi­ tu ci rispusi: «Nun mi taliati la facci e l'occhi: taliatimi cchiù tostu la panza!» E si ni iju. (Polizzi Generosa). tiri.» Niscíu di ddà, e pinsau di jirisinni ni la casa di sò cugnatu pi cuntàrici la cosa e curcàrisi ddà almenu pi 'na sira. Tuppiau la porta di sò cugnatu, e sò suoru ci iju a gràpiri spijànnuci siddu ci avía succiessu cosa. Iddu mienzu arrabbiatu ci cuntau la cosa senza putirisinni pir­ suàdiri. Lu cugnatu allura ci fici curaggiu e ci dissi di jì­ rici 'nsèmmula cu iddu pi vîdri siddu ci succidía la stissa cosa. Caminanu caminanu, e arrivanu ddà. «È veru ca è chista la mè casa? iddu ci dicía a lu cugnatu. 'Nca comu va ca nun trovu a mè mugghieri, e a li me' figghi, ed anzi mi ni mannanu dicennumi ca chista nun è casa ca è tratturia?» «Ora tuppulíu io, ci dissi lu cugnatu, e vidiemu chi mi dicinu.» Tuppuliau, e li trattura subbitu ci grapièru la porta diciènnuci siddu li signuri cuman­ nassiru cosa chi iddi li putìanu sèrviri. Allura chiddu ci rispusi ca nun vulía nenti, ma circava la casa di sò suo­ ru. Li trattura ci dissiru ca ddà nun era casa, ma trattu­ ria: e nun sapianu di suoru nè di frati. Ddoppu ssa cosa iddu ci dumannau scusa e si ni iju. Li trattura, pigghian­ un di susu, dicìanu tra iddi, pi quantu chiddi lu putìanu sêntri: «Chi su' pazzi o 'mbriachi? Stasira nun ni fannu dòrmiri.» Li du' cugnati comu sintieru ssa cosa, dissiru tra iddi ca nun era giustu di cchiù siddialli pi dda siriti­ na, ma jirisinni a la casa e curcàrisi ddà, pirchì si duvía­ un arricògghiri. «Nun vi scantati, ci dissi lu cugnatu all'àutru ch' 'un truvava la casa; cà dumani vi la fazzu truvari io la casa a lu lustru di lu jornu.» S'arricugghie­ ru; e cuntaru la cosa unu a sò mugghieri e l'àutru a la suoru. Si curcàru e si mìsiru a dòrmiri. Jamu ora a la mugghieri di lu cugnatu ca si sintíu la cosa ca sò maritu circava la casa, e idda ridía. Detti or­ dini chi livassiru la tratturía prima di fari jornu, pi quan­ tu putia tràsiri sò maritu lu 'nnumani secunnu lu suolitu. Chiddi si pigghiaru tutti cosi e si ni jeru. A lu 'nnumani lu maritu si licinziau cu la suoru e lu cugnatu, e si ni iju pi truvari a la mugghieri ni la casa cu li figghi. Arrivau, e misi a taliari li finistruna pi vîdri siddu sgarrava comu la sira, ca scàngiu di 'nfilarisi ni la sò casa, trasíu ni la tratturia. Basta, grapíu, e misi a taliari ddà dintra unni nun vitti cchiù nenti e nun truvau a nuddu. Acchianava, e nun si putía cunsulari comu dda siritina si avía pututu perdiri. «Forsi io era 'mbriacu!...» dicía idda stissu. Arrivau susu, e comu la mugghieri lu vitti ci misi a leg­ giri li corna pirchì la sira nun si avía arricugghiutu. «Sì, tu avi' a pigghiari primu, ci dicía lu maritu: tu nun sai ca io vinni tri voti, e sempri truvava tratturia, e mi ni mannavanu!» Abbasta: ognunu sintíu li ragiuni di l'àu­ tru, e lu maritu cu la mugghieri ficiru paci. Ora arristava a la terza a fari la sò buffuniata a lu ma­ ritu. E chi fa! Sapía ca sò maritu era divotu cu li monaci Cappuccini, ca spissu ci dava a mangiari, e ci dava li­ mosina. Dissi: «Nun c'è miegghiu di appattàrimi cu lu fratellu, e fari 'n'eterna buffuniata a mè maritu quantu si n'avi a rigurdari 'na vota pi sempri!» Chiamau a lu fra­ tellu, ci cuntau la storia, e ci prumisi un tantu pi cummi­ nari 'na minchiuniata a sò maritu. Pinsàru ca nun c'era miegghiu di dàrici lu lòppiu, e mentri iddu si addurmisci a 'na banna, fàllu attruvari poi a n'àutra banna. Dunca cu 'na scusa di aspittari a iddu e farisi 'na scialata 'n campa­ gna, lu fratellu s'arristau ddà dintra ad aspittallu. S'arri­ cugghíu lu maritu, e comu vitti lu fratellu ci fici tanti ci­ rimonii comu lu suolitu. Allura lu fratellu ci dissi ca du­ vìanu jiri 'n campagna 'nsèmmula a divèrtisi. Puntàru l'ura, e 'nta stu mentri lu fratellu priparau la spisa, e lu vinu, e lu lòppiu, e lu iju a pigghiari. Arrivati chi fôru 'n campagna, lu fratellu lu facía caminari a ddu stabili sta­ bili cu lu pinseri sempri di fàllu addivèrtiri. Ma ad na certa ura, quannu s'avía fattu tardu, lu fratellu 'nta lu vinu chi avía a fari vìviri a iddu ci misi 'na quantità di lòppiu e ci lu fici viviri. Poi, comu s'avía fattu notti, ci dissi siddu iddu avía piaciri di jirisinni a lu paisi. Di cu­ muni cunsiensu partieru e si ni jeru a la casa n'iddu. Lu fratellu 'nta 'n'ucchiata fici 'nsinga a la mugghieri, ca avía fattu tutti cosi, e chi a quarchi àutra menz'ura lu maritu si duvía addurmìsciri. 'Nfatti, mentri lu fratellu era ddà, iddu s'addurmiscíu, e misi a dòrmiri a suonnu 'nchinu. Allura la mugghieri tutta prijata cunfurtava a lu fratellu di fari tutti cosi, ca pi iddu a lu 'nnumani c'era un buonu cumplimentu. Lu fratellu si lu carricau e lu purtau a lu Cummientu. Grapíu e ammucciuni di tutti lu purtau ni la sò cedda. Lu jittau ni lu liettu, e lu vistíu di li robbi di monacu. Poi pi tutta la nuttata si ci misi a lu capizzu. Viersu a li sett'uri, si misi a sdruvigghiari e si vutava di l'àutra banna di lu liettu sfurriannu li vrazza pi circari a la mugghieri; e dicía: «O mugghieri mia!» L'uocchi iddu ancora nun l'avía graputu, e pirciò si cri­ día ca era ni la sò casa e ni lu liettu cu sò mugghieri. Ma quali fu la maravigghia ca quannu metti a tantiari an­ cora scànciu di la mugghieri afferra la varva di lu fratel­ lu chi si metti a jittari aggratti pi fàllu spavintari. Allu­ ra chiddu di lu liettu si spingíu spavintatu, e taliannusi tuttu si vidi vistutu di monacu e lu fratellu a capizzu. Cu tanti d'uocchi lu misi a taliari, e ci dumannava pirchì si truvava ddà di sta manera, mentri chi la notti iddu s'avía curcatu ni la sò casa. Allura lu fratellu ci dissi ca iddu la nuttata avía mututu, e l'avianu purtatu ddà pi fàrici l'es­ sechii. Li robbi di monacu ci l'avianu misu pi l'affizzio­ ni chi iddu avía a li monaci e a lu Cummientu. 'Ntantu lu fratellu fingènnusi lu 'ntunatu spijava a iddu comu avía statu lu fattu ca la notti avía murutu, e ora avía risu­ scitatu! «Chi sàcciu, ci rispusi chiddu; basta, fàcitimi jiri a la casa vivu, e puoi comu fu fu. Si livau li robbi di monacu e si vistíu cu chiddi d'iddu arrieri pi jirisinni dintra, unni poi fici 'na malatia pi lu spavientu. Li mugghieri 'nta stu muodu avìanu fattu tutti tri la sò prisa, e s'aspettava sapiri quali era la cchiù grossa buffu­ niata. Lu 'nnumani si juncieru arrieri ammucciuni di li mariti, e si ni jeru ni l'Avvucatu a cuntàrici lu fattu. Al­ l'Avvucatu ci piacieru tutti: chiddu di la tratturia ci pia­ cíu: chiddu di lu monacu puru; ma lu cchiù grossu ci parsi chiddu di li anghi, pirchì chiddu chi nun truvau la casa a lu 'nnumani l'asciau: chiddu chi fu vistutu mona­ cu, cu tuttu ca cadíu malatu, si spugghiau; ma chiddu chi si fici scippàri li anghi, nun appi comu fari. Pirciò a chidda ci detti la gioia. Cerda."
  },
  {
    "text": "'Na vota si cunta ca c'era un poviru viddanu, carricatu di tanta famigghia, ca nun sapía chi fari pi trâri avanti comu tutti l'àutri. Iddu nun avia àutru chi un pizzuddu di siminatu, e un jornu, nun avennu chi fari dintra, si ni iju a zappuliàrisi ddu lavuri. Mentri chi travagghiava pin­ sava sempri a li so' scarsizzi, e si lamintava ca la furtuna nun l'ajutava mai. Va a succedi ca mentri zappava nesci di lu tirrenu un gran scursuni, chi si misi a 'nturciunià­ ri avanti d'iddu. Lu viddanu allura siccomu jia 'n cerca di la Furtuna, misi a gridari ca già l'avía asciatu, e stu scursuni era la sò ricchizza. Basta, subbitu subbitu l'af­ firrau cu lu scappulareddu e lu tinni agghiummaratu ddà esso. cennu un casa di diavulu ca nun lu vulianu fari pàrtiri), e si ni iju. Misi a caminari cu la cascittina 'n coddu, e 'mmenzu la via 'ncuntrau a un Capitanu cu tanti Uffizia­ li. Lu viddanu si chiamava Griddu Pintu. Lu Capitanu lu vitti di luntanu, e si critti veru ca era quarchi zannu, chi nui dicemu Annimina-vinturi. S'appattau cu l'uffi­ ziali, e si misi 'n testa di fàrici a stu zannu 'na gran min­ chiuniata. Pigghia un griddu di 'n terra, e si lu misi din­ tra lu pugnu ammucciuni di tutti. Poi si assittau ed aspit­ tau cu tutti l'àutri a lu zannu quannu passava. Lu zannu arrivau a giru di tutti ddi signuri, e li riviriu. Allura lu Capitanu lu chiamau, e ci dissi: «Tu chi vai facennu? chi arti fai?» E iddu allura ci dissi: «Sugnu un poviru zannu, e caminu pi abbuscàrimi la spisa ca sugnu mortu di fami.» «Va beni, rispusi lu Capitanu, 'sennu ca si' zannu mi avi' a'nniminari chi cosa tegnu iu dintra stu pu­ gnu, vasinnò pi tia c'è guai.» Allura lu viddanu si misi 'n granni cunfusioni e dissi: «Oh, poviru Griddu Pintu, 'nta quali manu 'ngagghiasti!!» Lu viddanu sintía diri a iddu stissu, chi a mala pena nisciutu di la casa, era già 'n prîculu di aviri livata la vita. «Oh, poviru Griddu Pin­ tu, 'nta quali manu 'ngagghiasti!!» Lu Capitanu, mara­ vigghiatu, grapiu lu pugnu e fici vidiri lu griddu. «Prosita, prosita!» ci dissiru tutti; e lu Capitanu niscíu lu porta-munita e ci fici un bellu cumplimentu. Lu vid­ danu tuttu prijatu, facía abbidiri ca pi iddu nun c'era cosa chi nun putía annimininari pri la gran scienza chi avía. Si licinzía cu tutti chiddi, l'arringraziau, e sicutau sulu la via pi lu paisi primu chi scuntrava. Pi via jia di­ cennu: «Scursuneddu miu, tu sulu mi pò' ajutari; cu aviri a tia iu aiu la mè furtuna! Oh quantu ti vogghiu beni, scursuneddu miu!» Camina camina, e arriva 'nta ddu datu paisi vicinu. Lu Capitanu cu l'àutri uffiziali capitaru puru a lu paisi unni si firmau lu zannu, pirchì eranu di risidenza ddà, e sic­ comu avía la mugghieri gràvita, lu 'nnumani mannau a chiamari a lu zannu chi vinissi prestu ca lu vulia lu Ca­ pitanu. Lu zannu a la chiamata nun si potti nigari e pi 'na parti era cuntenti ca ci avianu pigghiatu opinioni, ma pi 'n'àutra parti si scantava ca nun ci anzirtava 'nsocchi vulía sapiri lu Capitanu, iddu lu facía fucilari. «Abba­ sta, comu arrinesci è bonu, dicía lu viddanu; la prima m'arriniscíu, e ora speru ca m'avi a rinèsciri la secun­ na.» Lu trabbanti lu purtau ni lu Capitanu, e lu Capita­ un lu ricivíu cu tanti cirimonii, e lu fici assittari. Doppu un pizzuddu ci dissi: «Vidi ca iu aiu la mugghieri gràvita, e 'ntantu aiu 'na curiusità di sapiri mè mug­ ghieri siddu m'avi a fari màsculu o fimmina.» Lu zu Pintu allura si misi a raspari la testa, e si misi 'n granni cunfusioni. Poi dicía tra iddu: «Siddu nun ci l'ansertu, vidi comu m'avi a finiri!... Adunca Signur Capitanu, facissi nèsciri a sò mugghieri, e la facissi vèniri ccà.» La Capitanissa ca sapía la cosa niscíu e si iju a mettiri a giru di lu zannu. Lu Capitanu aspittava chi iddu ci assi­ curassi qual'era la criatura ch'avía a nasciri. Lu zannu a lu­ lura ci dissi a la Capitanissa di passiari 'nta la càmmara pi quantu iddu putissi assirvari beni la cosa chi si disia­ va sapiri. La Capitanissa passiava di ccà, e iddu viden­ nuci lu ciancu ci dicía passiari di ddà, e vidennu l'àutru ciancu e ci dicia ca facía fimmina. Lu Capitanu lu talia­ va cridennusi ca lu vulía buffuniari. «'Nsumma, ci dis­ si, chi minchiuni siti! ccà aviti a diri la virità, vasinnò la vostra testa si ni va!» 'Nca lu zannu ci dissi di passiari arreri, e poi conchiudia ca di ccà ci paría màsculu, e di ddà fimmina. Lu Capitanu a sta cosa si 'ncuitau, e ci det­ ti lu castíu di stari carzaratu pi ddi jorna chi sò mugghie­ ri parturía, e si vidía la virità. Lu fintu zannu allura si cunfusi, e si cridía ca era jun­ ta l'ura d'appizzàrici la vita. Doppu deci jorna la Capita­ nissa parturíu, e si va a cummina ca fa un màsculu e 'na fimmina. Allura lu Capitanu arristau alluccutu, e man­ nau a chiamari a tutti l'uffiziali pi farici vidiri comu lu zannu anniminava veru li cosi, e nun era un munzigna­ ru. Subbitu ordina chi scarzarassiru lu zannu e lu purtas­ siru avanti d'iddu. Li sbirri ci lu purtàru, e comu trasíu sintíu 'na battuta di manu ginirali e un gran pròsita. Al­ lura lu zannu spijau chi cosa avissi succidutu, e lu Capi­ tanu ci dissi ca iddu veru avía 'nniminatu 'nsocchi avia­ un a nàsciri. Lu zannu, doppu d'aviri vistu a li criaturi, si fici tantu, e pigghiannu gran curaggiu ci dissi a lu Capitanu: «Ma ci pari ca iu nun la vidía! apposta iu ci dicía ca quannu passiava di ccà era fimmina, e quannu passiava di ddà era màsculu.» «Beni, rispusi lu Capitanu, v'aiu pigghiatu la granni opinioni.» E accussì ci fici n'àutru bonu cumplimentu. Lu zannu si licinziau, e si ni iju rin­ graziannulu. La nutizia curríu pi lu paisi, e ognunu avía curisità di canusciri a l'Annimina-vinturi. Va a succedi ca a la Riggina ci arrubbaru n'aneddu di brillanti, e fratantu nun si putía sapiri lu comu, e cui fu. Lu Re era misu 'n gran custirnazioni, e n'avía gran rab­ bia di stu fattu. S'attruvau a sèntiri sta cosa lu Capitanu, e iju subbitu ni lu Re dicennuci ca s'adduvía attruvari, pirchì ni lu paisi c'era lu zannu chi avía datu provi di sò sapiri. Subbitu lu Re urdinau chi circassiru a stu zannu e lu purtassiru a Palazzu. Lu truvaru, e ci lu purtaru. Mi scurdai di diri ca era tempu di 'mmernu e chiuvía, percui chiddu poviru diavulu ci arrivau tuttu vagnatu. Lu Re subbitu detti ordini chi ci purtassiru 'nsocchi vulía iddu pi risturallu. Lu viddanu allura chiamau lu luci pi asciu­ càrisi, e 'na bona buttigghia di vinu pi fari culazioni. Ci purtaru ssi cosi, e lu lassàru sulu a libirtà 'nta 'na càmmara. Lu zannu si spugghiau nudu, e appizzau li robbi 'nta un curdinu chi c'era ddà. Ci misi la bracera di sutta, e li càusi comu si jìanu asciucannu, vintuliavanu. Iddu aspittau lu luci, taliava li càusi e dicia: «Ammà­ tula jiti e viniti, ca dumani cacari v'aviti!» E sempri sicutava la stissa storia. Li servi passavanu e spassavanu di la càmmara, e sintievanu diri sta storia. L'aneddu si l'avianu pigghiatu li servi, e comu sintianu diri ssi palori a lu 'nnimina-vinturi, si facianu 'nsinga tra iddi, e dicia­ un: «Viditi chi ni dici? Sa chi n'avi ad essiri di nui dumani!...» Ascutavanu, e sintianu ca iddu dicía sempri la stissa cosa. Basta, li servi cridiennu ca cchiù nun si putianu ammucciari e nun sapianu comu cci finía, jeru tutti ni la càmmara di lu 'nnimina-vinturi, e ci jeru pi piatà e misiricordia dicennu ca ci cunsignavanu l'aned­ du; abbasta chi iddu ci sarvava la vita, e nun dicía l'affa­ ri. «Nui semu a li so' manu, ci dissiru, e sapemu lu ta­ lentu di vossía, ca nun n'avi cchiù unni arrivari!» «Beni, ci rispusi lu zannu, giacchì vuàtri senza bisognu di dumani fàrivi cunnannari di lu Re, aviti purtatu l'a­ neddu a mia, iu vi sarvirò la vita, e vi prumettu ca si fa­ citi chiddu chi vi dicu iu, vuàtri nun sariti vintuliati pi nenti.» «Chi dici vossia,» cci rispunnieru tutti. «Io vi dicu di jiri a pigghiari chidd'oca nìura chi cc'è 'nta lu bàgghiu, e poi mèttila 'nt'òn puntu arritrâtu e farici ag­ ghiùttiri l'anieddu. Siddu chistu nun lu faciti, allura vi dicu ca vuliti appizzari la vita.» 'Nca chiddi allura jeru a credettero che egli, sapenno vediri li cose occulte, conoscesse chi di loro avesse fatto lu furto, e però li minacciasse che lu domani sarebbero scoperti, e dalla paura si sporcherebbero di sotto). pigghiari l'oca nìura di lu bàgghiu di lu Re e tantu ficiru 'nsinu a quannu ci ficiru agghiuttiri l'anieddu. Jeru a purtari la nutizia a lu zannu, e iddu li licinziau dicènnuci ca nun vulía cchiù nenti. Cunsidiramu chiddi quantu rin­ graziamenti ci pottíru fari, e si ni jeru. Allura lu zannu quannu si vitti sulu, si misi a ridiri, e dicía: «'Nsinu a la terza vota ní sugnu certu di aviri ar­ rinisciutu la facenna. Sta vota propria nun mi lu fugura­ va ca pi parrari sulu, m'avía a succediri accussì.» Abbasta, si curcau cuntenti e sicuru di lu cumplimen­ tu chi ci avía a fari lu Re lu 'nnumani. Agghiurnau, e lu Re mannau a chiamari subbitu a lu zannu, ca si pirdía tempu 'nta la casa, lu Re ci facía liva­ ri la testa. Lu zannu allura rispusi ca nun c'era mutivu di fari lu Re tanta battaría, pirchì lu zannu l'aneddu l'avía fattu truvari! «È truvatu dunca l'aneddu!» rispusi lu Re. «È truvatu!» ci dissi lu zannu. «Adunca jitilu a pigghiàri!» «Ora, dici lu zannu, Sò Maistà si avi a vì­ diri 'na specia curiusa! Pirmetti chi iu a nnomu sò cu­ mannassi a stu servu?» «Faciti cu libirtà!» «'Nca vui aviti a scinniri ni lu bàgghiu, ed aviti a pigghiari l'oca chi vi dicu iu.» Scinníu jusu lu servu, e poi taliava a lu zannu pi vìdiri siddu ci anzirtava l'oca. Basta, pigghiau l'oca nìura e ci la purtau. Comu lu zannu l'appi 'nta li manu, ci dissi a lu Re siddu vulía chi dassi morti all'oca pi putiri pigghiari l'aneddu. Lu Re allura ci rispusi: «Iddu chi è dintra l'oca l'aneddu? Chi si lu mangiau?» «Sicuru, rispusi lu zannu, l'oca l'avi fattu lu latruciniu!» «Allura ammazzatila!» urdinau lu Re. Lu zannu la det­ ti a li servi e ci dissi di tagghiàrici la testa. Ci tagghiàru la testa, e iddu poi c'un cuteddu ci tagghiau la gula, unni poi tali e quali truvau l'anieddu. Pigghiaru lu vacìli, lu lavaru beni, e lu cunsignaru a la Riggina, ca ci parsi pro­ pria un miraculu. Lu Re allura si furmau di lu zannu 'na bona opinioni, ci fici tèniri li cchiù granni pranzi e poi cci detti un 'mpiegu, e accussì iddu si richiamau la fa­ migghia, e trâu avanti senza jiri appressu di nuddu. Favula ditta, favula scritta, Diciti la vostra, ca la mia è ditta. Polizzi-Generosa."
  },
  {
    "text": "C'era 'na vota, comu vurrissimu diri a Palermu, un Principi; stu Principi fici vanniari pri la città cui vulissi stari cu iddu pri gnuri. Pinsati comu curreru tanti allu­ ra vulennusi appristari cu tanti cirimonii a lu Principi! Ma chiddu ci dissi: «Cu mia senza tanti cirimonii; cui vo' stari cu mia, lu pattu è ca murennu un cavaddu, iddu avi a muriri vidè, pirchì iu lu fazzu ammazzari!» «Bonu! rispunníu chiddu chi avía ad essiri gnuri! bonu!... bonu!... 'Nca mentri chi Vostra 'Ccillenza dici accussì, accussì si fazza!» Cumminniru a lu pattu, e lu garzuni si misi 'n pusessu. Quannu poi cu lu tempu li ca­ vaddi 'mmicchìjanu, lu gnuri si mittia lu cori a 'n'agnuni; e dicía iddu: «Ora ca li cavaddi su' vecchi, e 'n piriculu di muriri, ora sì ca si avvicina la mè morti.» Basta, pri abbriviari, jennu 'na matina lu gnuri ni la stadda, truvau un cavaddu mortu! A sta vista, mischinu! si misi a chiànciri: «Comu fazzu!» dicia, e pigghiava cunsig­ ghiu di li genti; li genti lu cunsigghiavanu di jiri ni lu Principi, e nun si scantari di nenti, chi lu Principi nun vulía essiri tantu crudili. 'Nca lu gnuri, pri nun sapiri di littra, malu cunsigghiatu ci iju: e ci dissi: «'Ccillen­ non fosse lu suo. za, già nun aiu chi fari; lu cavaddu è mortu!..» «Mor­ tu? rispusi lu Principi; mortu? tu lu dici chissu!.. lu mè cavaddu nè mangia, nè vivi, nè dormi!» «'Nca dunchi è mortu;» rispusi arreri lu gnuri. «No, tu dici chissu, ci dissi la Principi. Lu mè cavaddu, ti dissi iu, ca nè man­ gia, nè vivi, nè dormi.» «'Nca mentri chi è accussì, comu dici voscenza allura!.. iu mi ni vaju!» «No, ci dissi lu Principi, tu nun ti ni pôi jiri, ora ti dugnu la pena.» Allura cumanna chi si fucilassi. Si fucilau, e ac­ cussì si cumpíu la scena di stu 'nfilici. Poi lu Principi si pruvitti arreri di n'àutru gnuri, facènnuci lu stissu pattu. Cu lu tempu poi ci successi lu stissu fattu di lu primu, ca, mortu lu cavaddu, fu ammazzatu iddu, lu gnuri! Pirò 'na vota capitau un marfiuni di chissi, chi primu si pas­ sau lu versu comu avía a rispunniri a lu Principi casu mai muría lu cavvaddu; poi iju ddà, e cumminniru cu lu Principi riguardu a salariu, e lu Principi ci misi ddu stis­ su pattu ca quannu muría qualchi cavaddu iddu avía a mòriri vidè. «Bonu, rispusi lu gnuri, chissu è nenti!» 'Nca passàru tanti jorna, e lu Principi vulía beni a lu gnuri, e facennuci li so' passiggiati 'n carrozza, si prijava di li cavaddi chi eranu beddi grassi. Successi pirò, ca passatu tempu morsi un cavaddu di lu Principi. Iju lu gnuri drittu drittu ni lu Principi, e ci dissi: «Signuri, ni la stadda c'è un cavaddu ca nè mangia, nè vivi, nè dor­ mi!» «E dunca è mortu!» rispusi lu Principi. «Nonsi­ gnura, rispusi lu gnuri, chissu voscenza lu dici; iu ci sta­ ju dicennu ca nè mangia, nè vivi, nè dormi!» Lu Principi lu guardau e vidennu ca chistu era cchiù scaltru d'iddu ci detti la vita. Accussì nni veni lu dittu ca lu 'ngannu cadi supra lu 'ngannaturi. Favula ditta, favula scritta, Diciti la vostra, ca la mia è ditta. Polizzi-Generosa. la, ma non tutte li ciammelle escon cu lu buco, dice lu proverbio; ed ogni tradi­ zione popolari è importante per gli studi di Demopsicologia."
  },
  {
    "text": "C'era 'na vota un maritu cu 'na mugghieri, chi si vu­ lìanu beni unu cchiù di 'n'àutra. La mugghieri si jia lic­ cannu e vasannu a lu maritu càmmari càmmari, e lu ma­ ritu dicía a sò cumpari, quannu chistu ci jia 'n casa: «Viditi? Haju 'na mugghieri rara, ca mi voli beni cchiù di l'occhi soi.» E lu cumpari, ca era omu di munnu, cci dissi: «Scummittemu ca chissu è amuri di paroli?» «Ah! chi diciti?» «Lassativi pirsuadiri di l'omini cu setti para di baffi! Nni vuliti vìdiri la vista?» «E comu? si chidda nun ni vidi di l'occhi di mia!» «Jiti a la Vucciría e jitivi ad accattari 'na testa di crastu cu lu sangu chi ci scurri ancora, purtatila 'n casa, e diciti a vo­ stra mugghieri ca facistivu un omicidiu. S'idda vi voli beni daveru, nun si 'ncueta e nun parra: masinnò veni a diri ca chiddu chi dici e fa, nun lu fa cu lu cori.» Accus­ sì fici. 'Ntrusciau dda testa di crastu 'ntra lu fazzulettu, e iju tuttu trubbatu 'n casa, dicennu a la mugghieri, (ca ci avía spijatu chi ci avía 'ntra lu fazzulettu): «Chi vuoi? Vattinni!... Chi ti ni apparteni? Fici n'omicidiu!...» «E a cui ammazzasti?» «Lu sàcciu iu!...» e l'ammut­ tau. Allura la mugghieri ci archiau puru e ci dissi: «Eh! a chi jocu jucamu? Vidi ca iu l'aiu puru li manu!» e nun putènnusi vinnicari, iju a ricurriri a la Giustizia. Lu maritu avía jittatu la testa 'ntra lu puzzu. Veni lu Ju­ dici e ci dumannau dunni era la testa di chiddu chi avía ammazzatu. Lu maritu friddu comu la nivi, lassau la pipa c'havía 'n vucca e ci dissi: «Signuri, l'aiu jittata ddà dintra.» Allura ci ficiru scinniri n'annetta-puzzu, e chiddu cerca di ccà, cerca di ddà, l'affirrau pri li corna e gridau: «Curnutu è!» «Porta ccà ssa testa!» «Eccu!» e si vitti nèsciri 'na testa di crastu. Lu Judici ri­ stau comu statua, e la mugghieri di traditura, e accussì lu maritu pruvau tuttu lu beni chi ci vulía sò mugghieri. Favula ditta, favula scritta, Diciti la vostra, ca la mia è ditta. Cerda."
  },
  {
    "text": "Cc'eranu 'na vota dui cumpari, tuttidui vurdunara. Unu avía tanti figghi, e n'àutru 'un n'avía. Chiddu ch'a­ vía tanti figghi avía 'na bona mugghieri, ca sempri tra­ vagghiava cusennu e arripizzannu; e chiddu ch' 'un n'a­ vía, avía 'na mugghieri scrapicciata, ca si fincía 'na santa ed era 'na vera diavula. Vinevanu sti dui cumpari di fora, e chidda ch' 'un avía figghi si avvicinava cu sò maritu e cci facía tanti scattaminnacchi e millàflii; chidda, mischina, ch'avía li figghi, era sempri accupata di li so' travagghi, e tanti cirimoni nun cci li facía a sò maritu. Discurrennu 'ntra iddi sti dui cumpari, chiddu ch' 'un avía figghi cci dici all'àutru: «Chi mugghieri amurusa ch'aiu io! comu jùnciu mi tocca si sugnu su­ datu, m'ajuta a spajari; ma vostra mugghieri grèvia è cu vui, sti cosi 'un cci li viju fari mai.» «Sapiti chi è? mè mugghieri avi tanti figghi; avi chi fari.» «E chi figghi e chi fari! ca è veru grèvia!» Truzza ora, truz­ za poi, finíu ca lu fici disfiziari a stu cumpari, di sò mugghieri. 'Na vota ca chistu s'arritira di fora e vidi ca sò cummari cci facía tanti cosi a sò maritu, stizzatu dici: «A tia, spaja stu cavaddu! e tràsilu pi la cuda!» ca s'a­ vía misu 'n testa di vastunialla. Idda, mischina, si misi a spajari, ma tràsiri lu cavaddu pi la cuda nun putía. Lu maritu ca nni vulía la menza scusa pigghia un nervu e accumenza a nirvialla. Mischina si misi a chianciri, nma nun cci dissi nenti. La sira quannu si jeru a curcari, idda cci spijau a sò maritu, pirchì l'avía ammazzatu a va­ stunati. Iddu cci dissi ca cci l'avía datu pirchì idda si l'a­ vía miritatu. «E comu?» cci dissi idda. «Comu! ca mè cummari nni nesci foddi pi sò maritu, e comu junce­ mu cci va a tuccari lu pettu s'è sudatu; l'asciuca, cci leva li rètini di li manu; e tu 'mancu mi vidi!» «Senti, io aiu tanti figghi, e sti cosi nun sàcciu fàlli. L'amuri mio è n'amuri sinceru, ma chiddu di mè cummari è n'a­ muri fintu. San Giuvanni 'un si tradisci; e io nun vog­ ghiu parrari.» «Ma iddu chi cc'è cosa?» «Nenti nenti.» «No, ca mi l'avi' a diri. O mi lu dici, o ti dugnu lu restu chi nun t'aiu datu.» Mischina si vitti curta e mala parata, e cci cuntau ca sti cosi chi sò cummari cci di la mogghie (fe' venirgli in uggia la mogghie). facía a lu maritu cci li facía cu fintizza, ca idda è bedda situata cu un parrinu, «e si sti cosi idda nun cci li fa, sò maritu si pò scannaliari. Io, ca sti cosi nun cci su', pir­ chì t'hê fari tutti sti cirimonii?» «Situata cu lu parrinu!... cci spija lu maritu. Ma sta cosa è vera? Duna accura ca s' 'un è vera, avi' guai.» «Sì, ch'è vera.» «Dunca tu mi l'avi' fari vìdiri a mia. Io mi finciu malatu, e m'ammùcciu, e tu mi l'avi' a fari pruvari.» Accussì fici. Quannu partíu lu cumpari, iddu s'arristau a la casa; si misi a li talai, e vidi ca la sira veni un beddu parrinu grassu grassu nni la cummari: e tutta la siritina a scialìb­ bii. «Haju vistu li fatti mei!» dissi lu cumpari 'ntra iddu. A lu 'nnumani cu lu scuru si nni iju. Lu cumpari niscíu arreri pi lu viaggiu; l'àutru cumpari accumenza a lu solitu la predica pi sò mugghieri quan­ t'era bona, quant'era amurusa. Lu cumpari abbuttatu si lassau diri ca tutti sti parti eranu tutti finti. «Finta mè mugghieri?» cci dici lu cumpari. Li paroli su' comu li ci­ rasi, e lu cumpari cci dissi ca sò mugghieri si la sintía cu lu parrinu. Misinu 'na scummissa. «S'è veru lu fattu di lu parrinu, vui m'aviti a dari vint'unzi e la jimenta; s' 'un è veru, io vi dugnu lu cavaddu cu tuttu lu carrettu.» «Gnursì, gnursì, gnursì!» « Ma comu?» «Cosa di nenti; facemu fari un gran gistruni, ddà dintra vi chiu­ jiti cu lu catinazzeddu; vegnu io e vi lassu a vostra mug­ spetto (di la tresca). ghieri cu diri ca vui v'arristàstivu di fora. Ddà dintra vui viditi e sintiti tuttu; quannu pari a vui, grapìti lu catinaz­ zeddu, e nisciti.» «Bella la pinsata.» E accussì hannu fattu. Fici fari stu gistruni, cci 'nfila lu cumpari, lu fa 'nchiùjiri, cci lu lassa cuntanti cuntanti a la cummari sutta lu tavulu, e si nni va. Comu si nni va, la sira veni lu parrinu e si va a 'nfila. Lu cumpari si stracància d'un gran puvuridduni, e cci va a' ddimanna la caritati. La cummari ca sciabbicchiava cu lu parrinu, lu fa tràsiri pi pigghiarisinni spassu. «Pigghiàti: ccà cc'è pani, ccà cc'è vinu.» E cci metti un bellu biccheri di vinu; poi cci dici: «Io di prìnnisi mi nni sentu, ora nni fazzu unu a vui.» «'Unca voscenza mi fa lu prinnisi, cci dissi lu cumpari fintu puvireddu, ca dipò' cci nni fazzu n'àutru jeu!» ca iddu si fincía di gran viddanu. Idda pigghia lu bicchieri 'mmanu e cci dici: «Mè maritu è a la campagna, Ccà perdi, e ddà guadagna; Pi l'amuri di stu vinu, Mi guarisciu cu 'lu parrinu.» Ch'è bellu! e unni si lu 'nsignau stu prinnisi?! Ora cci nni fazzu unu jeu, 'Ccillenza: vediri per un villano. Senti senti, bella gistra, Zoccu dici la maistra; Mi nn'avivi a dari vinti, Ed ora nni vogghiu trenta, E puru mi la pigghiu la bella jimenta!» Cunsiddirati a chiddu di dintra la gistra; grapi lu cati­ nazzeddu; pigghia un santu marrùggiu, e accumenza cu lu parrinu, e zoccu avía duru cci lu fici moddu, e poi tiritìnghi e tiritanghi cu la mugghieri. Lu puvireddu ne­ sci, si va a leva li robbi, e torna cu li robbi soi a ura e a puntu ca lu cumpari aggiustava la cummari. Cci dici a lu­ lura: «Com'è! tuttu chistu è l'amuri! Ora datimi li di­ nari e la jimenta di la scummissa e lassatimìnni jiri; e 'n'àutra vota sapitili canusciri li fimmini.» Chiddu cci avi datu li dinari di la scummissa, e lu cumpari arristau cun­ tenti e filici cu sò mugghieri e li so' figghi. Palermo."
  },
  {
    "text": "C'era un burgisi: a la stata stu burgisi avía 'na mugghie­ ri ca si guadía a un galantuomu chiamatu Don Pietru; avía puru un figghiu ca si chiamava Settilanzati. Stu Setti­ lanzati a lu paisi 'un cci stava mai; stava 'n campagna nni sò patri. Na sira fra di l'àutri, cci vinni lu capric­ chiu di jiri a lu paisi, piglià' pirmissu a sò patri: «Patri, aiu piaciri di jiri a lu paisi.» Sò patri cci dissi: «Chi avi' a jiri a fari? lu pani l'aviemu.» «Haju piaciri di jiri a bîdri a mà ma'.» Sò pà': «'Nquà tu cci vô' jiri; vat­ tinni.» Pigghiasi la mula e si nni va. Pri via cci 'ncuntrà' un vuoscu; fici un càrricu di ugghiati, li misi 'n capu la mula, e si nni iju a lu paisi. Junciennu ca fici, tuppuliau a la porta. «Cu' è?» «Settilanzati.» Ddà la mugghieri avía lu 'nnamuratu. «Gièsu! dici, ca Settilanzati veni! cuomu faciemu? ficcà, ficcàtivi sutta lu linzuolu!» Idda apri a lu figghiu. Scarrica li ugghiati e li trasi intra, po' l'ag­ gargia a pigghiari ad na ad na, e l'aggargia a mac­ chiari supra lu liettu: Tùppiti e tàppiti, tùppiti e tàppati. «Eh scialaratu! chi fa'?» «Haju a ddhizzari li ugghiati.» «'Nqua 'n terra 'un là pô' fari?» «L'aiu a fari 'n capu lu liettu, ca mà pà' l'âtra sira 'un durmíu, ca la pagghia è gruppa gruppa.» Fici culazioni, cravaccà', e si nni ij' di notti e notti. Duoppu ca si nni ij' lu figghiu, sò mà' ij' a bîdri a Don Pietru virgunati virgunati; si lu misi pri la manu, e lu purtà' intra. Si iju a curcari: pr'allura 'un cci jia cchiù nni chidda. Cuomu misi a stari buonu e misi a caminari pri li strati, iju a passari ddà davanti e cci spijà': «Ha vi­ nutu cchiù dd'erva vili?» «Quannu mai! di tannu cu' l'avi vistu cchiù!» «'Nqua sa si cci viegnu stasira?» «'Nqua vuliti vèniri, viniti,» dici. Settilanzati ddà sapía tutti cosi, socchi facía e socchi nun facía. «Oh pà', mi nni vogghiu jiri stasira a lu paisi.» «'Nqua, figghiu, chi cci avi' a jiri a fari? 'Nqua vattinni, giacchì avi' ssu piaci­ ri.» Si pigghia la mula, cci misi li zimmìla, cravaccà' e si nni ij'; pri la via li zimmìla li jinchì' di cuticchia. Men­ tri stavanu cunzannu la tavula pri mangiari, scattià' Set­ tilanzati: «O mà'.» «O Giesu, Giesu! arría vinni! cuomu faciemu? cuomu faciemu? Ficcà, ficcativi sutta lu liettu.» Chiddu scàrrica li cutìcchia, e trasi a la parti d'intra. Sò mà': «'Nqua chi avi' a fari cu ssi cuticchia? chi avi' a fari?» «Mi siervinu ca aiu a fari la stadda: nun lu viditi ca è tutta fussuna fussuna? aiu a fari la stadda nova.» Aggargia a pigghiari li cutìcchia ad unu ad unu, e cu quantu forza avía li jittava sutta lu liettu: parti l'acchiappava 'n testa, parti 'nta li gammi, lu poviru Don Pietru nn'appi quantu nni vulíu. Finì' ddu beddu sirviz­ zu, cravraccà', e si nni ij'. L'affrittu Don Pietru si nni ij' cchiù muortu ca vivu a la casa: avía li cuosti bùmmula bùmmula, si curcà' e 'un niscíu cchiù pri 'na picca di tiempu sina ca si guarintì meggiari. fascina di legna, e cominciò a far fuoco di sotto a la caldaia. vigni, e su' buoni e 'un âmu a aviri unni mittiri lu mustu Duoppu ca si nni ij', la mugghieri lu scippa di ddà intra, ca facía pietà, tuttu arsu e scurciatu; macari l'unghia di li piedi cci cadieru. Nniscì di ddà: «Ora, dici lu 'nnamu­ ratu, ccà cci fazzu la cruci e nun cci viegnu cchiù.» E pri davieru nun cci iju cchiù. Vinni lu tiempu di la staciuni, ca eranu 'ntra l'a­ ria: «Sapissi unn'è l'aria vuostra, cci viniría a purta­ rivi chiè di mangiari.» Don Pietru cci rispusi: «Quannu vuliti vèniri a 'nzirtari l'aria, affacciannu a la pienti ove mettiri lu mosto. fiare, che l'abbiamo a riempiri anche (midé) chest'anno di mosto. serra di lu Tùtia, taliati, e unni cc'è 'na vièstia mirrina cci viniti.» Lu Settilanzati cuomu sapía ca sù mà' avía a jiri nni Don Pietru, piglià' un linzuolu e lu jittà' 'n capu lu mulu. Affacciannu ca fici a la serra va a vidi ddu mulu cu lu linzuolu, ca cci parìa un mulu mirrinu. «Ddà è Don Pietru!» Scàngiu di jiri all'aria di Don Pietru, si nni va all'aria di lu maritu ccu lu mangiari. Lu maritu: «Quannu mai tu vèniri?» «M'ammattì' sta chiè di carni; purtaiu sta chiè di mangiariceddu; quant'avi ca 'un nni viditi minestra! siti a la campagna!» Si la man­ giaru bieddi puliti. Duoppu ca spiddièru di mangiari, (cci avía purtatu quattru pira vidè) cci dissi a lu figghiu: «A quali via è l'aria di Don Pietru? Talè, figghiu, cci li vò' jiri a purtari du' pira? Nni la campagna nun vidinu nenti!» Cci detti dui belli granfati di pira nni la puttrî­ na, e iddu cci li ij' a purtari. Scàngiu di purtalli nni Don Pietru, li pira li lassà' pri la via, unu ccà, unu ddà, vinòlu vinòlu, a manu. Jicà' nni Don Pietru: «Don Pie­ tru guardativi, dici, ca mà pà' avi a viniri ccà; cu' sa soc­ chi cci cuntaru: e nun voli vèniri pri beni, apriti l'uòc­ chi.» E si nni turnà; ij' nni sò pà', nni l'aria: «Oh pà', dentro lu comune. collo, che copre lu petto; i petti. Don Pietru vi vô' ca v'avi a diri 'na parola cu primura.» Chiddu 'ntisi diri ca era 'na parola di primura; allura par­ ti e si nni ij'. Chiddu ca era misu a li talai, lu vitti pàr­ tiri: «Vah, ora veru veni.» L'âtru, jennu ca fici a facci di l'aria di Don Pietru: «Oh chi belli pira! (piglià' un piru e si lu misi nni la puttrina.) Oh ch'è bellu chist'âtru!» Lu pigghiava e si lu ficcava nni la puttrina, fina ca tutti 'nsumma li pira ca cci scuntraru, pigghiava e ficcava nni la puttrina. Lu Don Pietru cuomu vidía fari sti finzioni: «Oh rocchi arricampa; seria è la cosa, cuomu fazzu?» Metti la sedda a lu cavaddu e parti pi lu paisi. Jicà' chiddu ddà: «'Nquà Don Pietru unn'è?» «Chiddu a lu paisi codda!» «Ma ch'è manera! si mi 'ncontra, cci li vogghiu diri i' quattru!» Pigliò lu figghiu, e cci dici a sò mà': «Oh mà', chi faciti ccà? Vaitivinni, ca Don Pietru cci avi a cuntari mali di vu', e cu' sa quantu nn'âti a aviri!» Chidda ca vidia calari a sò maritu santiannu, ca era pri la parti di Don Pietru: «Oh daveru è!» dici, e si misi a curriri pri lu paisi. Jicà' all'aria: «'Nquà tò mà 'unn'è?» «Oh mà mà' lu fici sì lu guadagnu cu la vinuta ccà!» «Chi guadagnu fici?» «'Nquà chi avía a fari? ca cci vinniru a diri ca si stanu ardiennu li casi.» 'Ntisi diri ca s'ardianu li casi, e lu patri curri appriessu la mugghieri santiannu di cchiù. «A tia, a tia, chista avi ad essiri l'ur­ tima jurnata tua.» E jia santiannu: «Aspetta, aspetta­ mi!» Chi aspetta! ch'avía misi li carcagna a lu culu! Pri via cci eranu 'na picca d'arii 'ncatinati e tanti genti a lu travagghiu. Vidinu passari prima a Don Pietru: «Primuratu è Don Pietru! l'affrittu cavaddu cci fa jittari sùrfaru.» Appriessu vidinu affacciari ad idda scapiddata, ccu la mantillina 'n capu la spadda. Si misiru a ridiri e si misiru a fari lu olè: «Olè ca passa, olè ca passa! Curri, bedda picciotta, ca lu picciottu è davanti! davanti è! curri!» Appriessu vidinu a lu maritu: «Ad idda! ad idda! ammazzala ssa cajorda, ammazzala!» E cc'era un divirtimientu. Jicàru intra: e 'un asciaru nenti. «'Nquà dici ca s'ardianu li casi?» «Cu' lu dissi ca s'ardianu li casi?» «'Nquà Settilanzati mi dissi ca ti nni vinisti ca s'ardianu li casi.» «Chi casi! chi vèniri! Iddu mi man­ nò, ca, dici, avìavu a vèniri a darimi cuorpi!» «Chi cuorpi!» «Da veru?» «Da veru.» «E sa chi 'ntricau ccu Don Pietru, ca curría comu un dispiratu!» «'Nquà i' chi lu truvaju nni l'aria?» «Daveru?» «È sempri iddu Settilanzati!» «Sa chi 'ntricau dda mal'erva!» Tutti sti cosi li sappi Settilanzati, e si misi a ridiri ca nun ni putía cchiù. Resuttano."
  },
  {
    "text": "Cc'era 'na vota un maritu e 'na mugghieri; lu maritu si chiamava Bacù e facía lu mastru d'ascia; la mugghieri si chiamava Cicca, ed era 'na picciotta vera sciacquata, ca si putía viviri 'nta un bicchieri d'acqua. 'Unca stu mastru Bacù era gilusu di sta mugghieri, e la guardava di tutt'uri cu l'occhi e li gigghia, comu si li genti cci l'avissiru fattu squagghiari. Li vicini 'un sapìa­ un la facci di sta picciotta: cà nuddu l'avía vistu mai. Ora 'na vota du picciotti di chisti murritusi discur­ rennu di stu mastru Bacù avìanu un so chi di currivu ca iddu avía ad aviri sta bedda picciotta, e 'ntantu nuddu cci l'avía a putiri vidiri. Dici unu: «'Un mi chiamu tali e tali, si io 'un viju a sta mugghieri di mastru Bacù, e 'un cci fazzu cummirsazioni io!» Lassa a lu cumpagnu e si va a vesti fimmina: scrima spartuta, fazzulettu 'n testa, 'na vesta longa, muccaturi 'n coddu, fadali, sina a lu guardaspaddi; e poi si 'nfila di sutta un bellu cuscinu, davanti lu stomacu fincennu ca era gràvita-grossa. Va nni mastru Bacù, a la scurata: Tuppi tuppi! «Cu' è?» «Io sugnu, mastru Bacù, 'na povira gràvita-grossa, ca pigghiàru a mé maritu, e io scappai p' 'un mi fari pig­ to era fresca, pulita, bella) in un bicchier d'acqua. ghiari di la Giustizia.» «E chi vuliti di mia?» «Si mi vuliti fari la carità di farimi curcari ccà pi stanotti...» Lu mastru Bacù la fici tràsiri, e cci la cunsignau a la mog­ ghi cu diricci: «Senti, Cicca, sta puviredda stanotti 'un avi unni jiri; arrisittàmula nui, e tu ti la curchi cu tia, ca io mi curcu 'nta l'âtra càmmara (ca la casa di stu mastru Bacù era furmata di dui suli càmmari, na pi curcarisìc­ ci e l'àutra pi trafichiari). Basta: la gràvita trasíu e si curcò cu la mugghieri di mastru Bacù. Lu picciottu si leva li robbi di fimmina, e cumparisci màsculu. La mugghieri jisa li vuci: «Mastru Bacù, mastru Bacù! Màsculu fu! masculu fu!» Lu maritu si cridía ca la mugghieri cci sintía diri ca la gràvita avía figghiatu, e avía fattu màsculu; si vôta e dici: «Lassala fari e zoccu fu fu!» Ma sintennu ca la mugghieri sicutava a fari battaría, grapi e va a trova a stu picciottu. Afferra un santu mar­ rùggiu e d'unni veni, veni di lu mulinu! Ma lu picciot­ tu però 'un fu minnùni; jetta cu du' sàuti, e 'un si vitti curriri. E chistu è lu cuntu di mastru Bacù! Palermo. dal mulino (si gettò per dargghiene)"
  },
  {
    "text": "Cc'era 'na vota un monacu chi java pridicannu paisi paisi, e purtava cu iddu un fratellu ca era di li setti milia signati. Stu monacu iju a fari la Quaresina 'nt'ôn paisi di lu regnu, e s'ammazzava a pridicari pi cummèrtiri li genti. 'Nta stu paisi però li genti 'un eranu tantu divuted­ di, e tutti ddi cusuzzi pitittusi chi si solinu mannàri a li pridicaturi quannu fannu la Quaresina, mancu si lu sun­ navanu di mannariccilli. 'Nca lu Pridicaturi vidennu ac­ cussì, cci lu fici accuminzari a capiri a li genti, jittannu botti e tricchi-tracchi 'nta la predica. 'Nsumma un bur­ gisi di chissi 'na jurnata pigghia un gran pisci di ciumi (ca 'nta ssu paisi, pisci di mari 'un n'avevanu), cci lu metti 'nta 'na 'nguantèra e cci lu manna a lu patri Pridi­ caturi. «Ahn! ora cci semu! dici lu Pridicaturi a lu fra­ tellu; s'avi a pinsari pi l'arma, ma s'avi a pinsari puru pi lu corpu. Frà Giuvanni, stu pisci chi faciemu? lu frije­ mu.» «Comu voli Sò Rivirenza, patri mio.» Frijeru lu pisci, e lu sarvaru. Lu menzijornu 'un si nni parrò; la sira mancu; lu 'nnumani a menzijornu mancu; lu 'nnumani a sira la stissa cosa. Lu fratellu vitti ca lu di lu dico a te suocera, perchè tu nuora intenna. patri Pridicaturi avía 'na làdia 'ntinzioni, ca lu pisci si lu vulía manciari tuttu iddu; dici: «Patri, lu pisci passa, chi facemu?» «E chi vuliti fari? Lu sarvamu pi duma­ ni, ca pi stasira semu sàzii.» «Chi sàzii, patri! ca io su­ gnu cu la panza a lanterna!» «Ma io avirría 'ntinzioni...» «Chi 'ntinzioni?» «Avirria 'ntinzioni ca stu pisci si l'avissi a manciari unu sulu di nuàtri, o tuttu vui, o tuttu io.» «E pirchì, patri?» «Pirchì vurría fari accussì: cu' si sonna stanotti lu megghiu sonnu, chissu dumani si mancia tuttu lu pisci.» Lu fratellu, scartu, ca si lu Pridicaturi si sintia 'spertu, iddu cci scippava li scarpi e li quasetti mentri curría, capíu; dici: «Bona è ssa cosa; cu' si sonna stanotti lu megghiu sonnu, chis­ su si lu pigghia tuttu lu pisci.» Finíu; si jeru a curcari. La notti lu fratellu si susi 'n punta di pedi e si va a mancia ddu bellu pisci, e si fici tantu di cianchi, ca criju ca si fici la 'nchiusa p'un misi. Quannu fu bellu tipu tipu, si sculò la buttigghia cu lu vinu e bona notti; si iju a curcari, senza lassari nuddu rastu di lu pisci. Lu 'nnumani matina lu Pridicaturi (sonnu 'un cci nn'avía pu­ tutu) si susiu cu li setti arbùri e iju a'rruspigghiari a avrebbe cavate li scarpe e li calze mentre lu predicatore correa, capì. facesse la provvigione per un mese. Frà Giuvanni ca durmìa comu l'agghìru. Fra Giuvanni tuttu 'nsunnacchiatu si susíu e si lavò la facci. Quannu lu patri lu vitti bellu arruspigghiatu, dici: «Ora va, Frà Giuvanni, sintemu lu sonnu chi vi sunnàstivu vui stanot­ ti.» «Ora, patri mio; prima vassa cunta lu suo, ca 'nta stu mentri mi vaju arrigurdannu lu mio.» «'Nca io, dici lu Pridicaturi, mi 'nsunnai stanotti ca lu Signuri mi chia­ mava a la grolia di lu santu Paraddisu. Scinnìanu 'na pocu d'Ancili cu trummi, sònura e canti, e mi facìanu la gran sinfunia ca mi sintía arricriari. Ddoppu vinianu Ar­ cancili, Sarafini; appressu tutti li Santi, e tutti chi mi cantavanu tanti canzuni ca era 'na cosa bella assai. Comu io mi sintía chiamari mi susía; l'Ancili mi pig­ ghiavanu pi la manu, e mi sullivavanu di lu lettu. Io mi sintía mòriri di la cuntintizza. L'Ancili mi sullevanu jesi jesi, e mi portanu 'nta l'aria, e io vulava vulava comu s'avissi avutu l'ali, ma eranu l'Ancili chi mi purtavanu... 'Nta stu mentri quantu m'arruspigghiu e m'attrovu, Frà Giuvanni mio... 'nta lu mè lettu!... Chissu fu lu mè son­ un, Frà Giuvanni! Ora cuntati lu vostru...» «Io, patri mio, mi sunnai ca comu vidía a Sò Rivirenza ca si nn'acchianava 'n Paraddisu cu l'Ancili, l'Arcancili, li Sa­ rafini, e tutti li Santi, mi mittía a chianciri a chiantu rut­ tu. Chiamava chiamava, ma Sò Rivirenza nun sintia; io chiamava: « Patri, Sò Rivirienza prigassi pi mia; io re­ stu 'nta stu munnu di guai! Patri! Patri!» ma Sò Riviren­ za mancu si vutava. Vidennu chistu, ch'avía a fari io? vaju a grapu lu casciuni e mi manciu lu pisci. Tantu pi tantu, dissi io, la scummissa 'un va cchiù, pirchì io arri­ stai sulu.» Comu lu Pridicaturi senti chistu s'agghiuttiu l'arcu; va a grapi lu casciuni, e 'un trova lu pisci: «Ah! dici, Frà minnùni, mi la facistivu! Io mi cridía cchiù scartu di vui, e vui mi cantàstivu monacu! Haju 'mparatu a cu­ sti mei!» Palermo."
  },
  {
    "text": "Si cunta ca cc'era un parrinu e avía la criata e si chia­ mava Sarafina; stu parrinu avía 'n'amicizia cu tri frati pi­ curara, lu granni si chiamava Giseppi, lu mizzanu Vi­ cienzu, lu picciulu Ciccu. 'Nquà 'na Duminica lu Gisep­ pi vinni a la Missa, e ij' a pusari nni l'amicu parrinu, e carricà' 'na mula cu ricotta, tumazzu friscu, du' ciarvied­ di e antri cosi; quannu lu parrinu lu vidi, cci fa la bin­ vinuta ca cci vidi la mula carricata; nni stu mentri suna­ va la Missa a la Chiesa vicinu e cci dici Giseppi: «La Missa sona; va viditivi la Missa, Giseppi.» Trasi la mula Giseppi e si nni va a la Missa; la criata scàrrica la mula lu parrinu cci dici a la criata: «La spisa pi tri, di pasta, stufatu e arrustu, e sta' attenta a zoccu ti dicu ia; quannu accuminciammu a manciari, ia ti dicu: Gesù Cristu sia ladatu! Cu' mancia assà' fa piccatu; e tu allienti di manciari, e ia allientu midè; iddu vidi a lu­ lintari a un' e allienta midè.» Vinni lu Giseppi di la Mis­ sa, sona manzijuornu, cònzanu la tavula e si assettanu pi manciari; a li primi burcittati di la pasta cci dissi lu par­ rinu: «Gesù Cristu sia ladatu! Cu' mancia assà' fa piccatu;» e allientanu di manciari; lu Giseppi allienta midè pi pu­ litica; pùa a lu stufatu la stissa canzuna, e cci ristà' lu stufatu; a l'arrustu, la stissa sunata, e cci ristà' l'arrustu; e lu pòghiru Giseppi ristà' muortu di fami. Lu Giseppi si licinzià' cu lu parrinu, cci liga li mani e si nni va a lu màrcatu, e cci cunta tuttu lu fattu a li frati; rispunni lu Vicienzu: «Duminicadía cci vaju ia, e ti fazzu vidiri si restu muortu di fami.» 'Nquà vinni la festa, càrrica la mula a la solitu; lu parrinu cci fa tanti cirimonii, cci fa tràsiri la mula, e si nni va a la Missa. Sarafna, la criata, conza la tavula, e mìntinu a manciari; lu parrinu dici a li primi muccuna: «Gesù Cristu sia ladatu! Cu' mancia assà' fa piccatu;» e allienta, e accussì allienta di manciari lu Vicienzu, e resta muortu di fami. Vicienzu si nni va a lu màrcatu; e la criata pigghia lu manciari e cu lu parrinu si mancianu tutti cosi: arriva a lu màrcatu e cci spijanu: «Cuomu ti finì' a tia?» «Mi finì' ca ristavu muortu di fami.» Ri­ spunni lu Ciccu, lu picciulu: «Duminicadía cci vaju ia e vi fazzu vidiri ca m'aiu a manciari ad iddu cu tutta la casa.» 'Nquà càrrica la mula a lu solutu cu ricotta, tuma, crapetti, e parti: arriva a lu solutu cu li cirimonii e si nni curidía Mercoledì, Jovidía Giovedì, Vennaridía Venerdì, Sabbatudía Sabato. va a la Missa. La Sarafina fa la spisa pri tri, conza la ta­ vula a manciari, nni li primi muccuna lu parrinu la solita sunata: «Gesù Cristu sia ladatu! Cu' mancia assà' fa piccatu;» Rispunni lu Ciccu: «E a vu', patri parrinu; Ca lu vudieddu miu ancora nun è chinu.» Si pigghia lu piattu davanti lu parrinu, e davanti la criata e si li mancia tutti iddu; pigghiaru lu stufatu; a la sòlutu, nni li primi muccuna cci dici: «Gesù Cristu sia ladatu! Cu' mancia cchiù fa piccatu;» Rispunni Cicca: «E a vu' patri parrinu; Ca lu vudieddu miu ancora nun è chinu.» Si tira tutti tri li piatti e si li mancia; pùa a l'arrustu la stissa canzona, e si mancia tutti cosi; e pùa vivi. «Pa­ tri, pri stasira nun mi nni vaju; dumani matinu ia mi nni vaju.» E lu parrinu abbuzzava, ca ristaru dijuni cu la criata. La sira cci conza lu liettu e Ciccu nun si cci vonsi curcari; cci dissi: «Ia mi curcu 'n capu la cascia: ca nun cci sugnu 'mmaratu a curcàrimi ni lu liettu.» La sica stièttiru 'n curmisazioni fina a notti, e pùa si jeru a curcari; la matina presti, prima di essiri juornu cci apri la cascia, ca era china di li cumplimenti chi cci avía pur­ tatu cu li so' frati, nni jinchi du' visazzi, si li càrrica 'n capu la mula e si nni va. Quannu la matina un' vìdinu a Ciccu nè mula e aprinu la càscia e la trovanu vacanti, ca si piglià' tutti li cosi chi cci avía purtatu, lu parrinu accu­ mencia a gridari contra la criata; la criata cci dissi: «Cci curpa vossía, ca li frati li fici ristari muorti di fami.» Arrivà' Ciccu a lu màrcatu; li frati lu vittiru af­ facciari di luntanu ca era carricatu, e cci dissiru: «Cuomu ti finì' a tia?» E cci cunta lu fattu cuomu passa­ va, ca si mancià' tutti cosi, e li lassà' dijuni «e mi carri­ cavu tutti li nuostri cumplimenti, li carricavu e l'aiu ccà.» Li frati cci ficiru lu viva e finì'. Casteltermini. Giovanni."
  },
  {
    "text": "'Nta li paisi di lu Regnu cc'è un usu, ca quannu va un Pridicaturi a fari la Quaresima, li burgisi lu solinu 'mmi­ tari 'nta li so' casi; e picciuliddi cci nni spènninu, pirchì si pigghianu a riàttita cu' l'avi a trattari megghiu. Ora 'nt'ôn paisi di chisti, comu dicissimu a Càccamu, cc'era un burgisi addivuziunatu di li sacerdoti, e ogn'an­ un chi vinía lu Pridicaturi lu vulía a la sò casa e cci facía li gran trattamenti; ammazzava gaddini e picciuna, mit­ tía la casa suttasùpra. A la mugghieri lu discursu 'un cci piacia, pirchì stu maritu pi 'na manu si sucava la sarda quann'era cu la mugghieri, e poi pi 'n'àutra manu spinnía senza aviricci sensu 'nta li dinari quannu si trattava di parrini. Vinni e vinni la Quaresima; junci lu Pridicaturi, e lu burgisi lu iju a 'mmitari pi la Duminica chi veni. Torna a la casa: «Mugghiruzza mia, già tu lu sai: Duminica lu patri Pri­ dicaturi veni a mancia ccà nni nui; tu ammazza tri pic­ ciuna, e fàlli a spizzateddu; lu vrodu cci fai; 'nsumma pensa tu.» La mugghieri ammussau. La Duminica idda ammazzò li picciuna e li cucíu; la mugghieri, liccu­ (riàttita o riàtta.) tedda ca cc'era, si misi a spizzuliari unu appressu all'àu­ tru li tri picciuna. Veni lu Pridicaturi: «Baciu li mani, a Sò Rivirenza.» «Lu Signuri vi binidica, fig­ ghia.» «Oggi ricivemu l'onuri di Sò Rivirenza...» (dici la mugghieri.) «Chi cc'entra; tant'onuri è lu mio.» «Chi bedd'occhi, Patri!... (dicía la mugghieri taliànnulu 'nta l'occhi comu si cci parissi piatusu) comu cci li chiànciu!...» «Chi sintiti diri, figghia mia?» «Nenti, patri mio... Mè maritu....» «Parrati!» dici lu Pridicatu­ ri. «Havi a sapiri ca mè maritu avi du' debbuli, ca cci piacinu l'occhi, e 'un sapi chi fari pi scippàrinni quarcu­ un e manciarisillu. Ccà, nna lu paisi, la cosa si sapi, e si nni guardanu tutti: ma chiddi di fora cci 'ngagghianu. Quantu Pridicaturi vennu, tanti iddu cu la scusa di 'mmi­ talli cci avi a scippari l'occhi.» Comu la Pridicaturi senti accussì, santi pedi, ajutatimi! chiantasi li carcagni 'nta l'eccetra, e fuj. 'Nta mentri, cu' s'arritira? lu mari­ tu. Vidennu scappari a lu Pridicaturi, stunatu, spija a la mugghieri: «Chi successi ca lu Pridicaturi scappa?» «E ch'avi a succediri! ca stu Pridicaturi vidennu 'nta la pignata li tri picciuna, si li pigghiò tutti!» «Tutti?» dici lu maritu. «Tutti!... ca mi purtati sti sorti di 'mmitati ca mancu sannu aviri tanticchia di pulizia!...» Sintennu chistu lu maritu nesci comu un surruscu, e si metti a'ssi­ cutari a lu parrinu gridannu: «Tutti?... mancu datimin­ tre piccioni. ni unu! (sintennu parrari di li picciuna.) Unu! patri mio; ammenu unu!...» Comu lu parrinu cci senti diri accussì, si figurò ca lu burgisi vulía ammenu un occhiu; dici: «Mih! iddu veru li me' occhi voli! No, no, nè unu nè dui! ca servinu pi mia!..» e cchiù di cchiù si misi a curri­ ri cu lu scantazzu ca lu burgisi cci scippava l'occhi. Accussì lu burgisi 'un putennulu agghiunciri, si nni aggirò a la casa comu un cani vastuniatu; e di ddu jornu 'n poi cci passò la smania di 'mmitari li Pridicaturi, e la mugghieri si libbirò di sta siccatura. Palermo."
  },
  {
    "text": "'Na vota c'era un Custureri chi avía 'na mugghieri chiamata gnura Grazia. Lu maritu Custureri si chiamava Do Giuseppi. Do Giuseppi, siccomu era Custureri, si dava lu pani jennu a tagghiari robbi. Un jornu fra di l'àutri lu chiamau lu Re pri tagghiari àbbiti a Palazzu. La casa di Do Giuseppi era muru 'mmenzu cu lu palazzu di lu Re; e ni lu muru di Do Giuseppi c'era un purtusu chi spurgía ni la casa di lu Re propria. La mugghieri, comu vidía ca lu maritu addimurava ni la casa di lu Re, affac­ ciava la testa di lu purtusu di lu muru pri vìdiri lu maritu chi cosa facía. La mugghieri scinníu jusu, e misi a chia­ mari a lu maritu, ca lu vulía. Do Giuseppi, a sta chiama­ ta di la mugghieri, nun potti fari a menu di pigghiari lu pirmissu a lu Re pri quantu jia dintra a vìdiri chi cosa vulía. Lu Re ci lu pirmisi, e iddu iju ddà. Do Giuseppi si misi a chiamari a la mugghieri, e idda ci rispunnía ac­ cussì: «Chi vuliti, Gnuri, iu ccà sugnu! acchianati.» Chiddu acchianau, e iddu si 'nfurmau di chi n'avía spe­ ratu Do Giuseppi ni la casa di lu Re. Lu maritu già era vicinu la casa di lu Re, siddiatu di sta chiamata, senza motivu, di la mugghieri. La mugghieri 'ntra ssu 'stanti si 'nfilau di lu purtusu, e cuminciava ad amuriggiarisi cu lu Re. Do Giuseppi, a lu solitu, comu arrivau, sicutau a tagghiari li robbi. Poi finíu di tagghiari li robbi, e Do Giuseppi si ni iju dintra; e chiamava: «Gnura Grazia!» e idda rispunnía ('nfilannusi arreri pi lu purtusu di lu muru ni la sò casa) a sò maritu accussì: «Gnuri, chi vuliti! iu filu: lu viditi?» Do Giuseppi si cuitava, e poi si ni jia arreri a fatigari. La gnura Grazia a lu solitu si ni jia ddà, e lu Re ni 'mpazzía propria; tantu ca si misi d'ac­ cordu cu idda stissa di pigghiarisilla pri mugghieri; e ci avía a fari l'àbbiti. Ci accattau l'àbbiti, e poi, essennu Do Giuseppi lu megghiu custureri, li avía a tagghiari iddu stissu. Comu mannàru a chiamari a Do Giuseppi pri tag­ ghiarici l'àbbiti, idda si fici truvari ni la casa di lu Re. Lu Re, sodu, ci cumannau a lu custureri di pigghiari la misura a la zita chi era ddà prisenti. Lu Do Giuseppi ta­ liava la zita, e nun ci dicía lu cori di pigghiarici la misu­ ra, pirchì ci paría ca era sò mugghieri. Si misi a tramaz­ zari ni la facci, ci trimavanu li manu. 'Nsumma spiculau d'ammintàrici a lu Re ca si scurdau lu singu. Si arrisci­ díu la sacchetta , e ci dissi a lu Re: «'Na grazia, Mai­ stà, vurrissi fatta!» «Ed è?» rispusi lu Re. «Già mi scurdaiu lu singu a la casa, e l'aiu a jiri a pigghiari.» «Va jìtilu a pigghiari, abbasta chi viniti prestu.» «Ora vegnu;» ci dissi Do Giuseppi. Iju a la casa, e si misi a chiamari a sò mugghieri, pricchì stava cu pinseri. Comu si misi a chiamari, la mugghieri di la casa di lu Re lu sintíu e ci iju, dicennu: «Chi avìti? Ccà arreri siti, tin­ giutu! Sempri viniti cu 'na scusa! Va jìtivi a buscari lu pani. Vazzi chi viniti arreri ora! vasinnò veru nun la finemu bona.» Iddu cuitatu si ni iu arreri ni la casa Riali. Comu lu vitti lu Re, ci dissi: «Videmu chi scusa ave­ mu cchiù, Do Giuseppi! Quali grazia vuliti fatta cchiù?» «Cam'ora nenti» ci rispusi chiddu. La gnura Grazia a lu solitu si fici truvari ddà, e Do Giuseppi ci accuminsau a tagghiari l'àbbiti. Pirò taliànnula, mittía a trimari, e si travugghía tuttu. Pigghiau 'n'àutra scusa, e ci dissi a lu Re: «Maistà, grazia!» «Chi cosa vuliti?» «Pi fauri, mi scurdaiu li forfici, quantu li vaju a pigghiu.» «Pi st'àutra vota vi lu cuncedu, ci rispusi lu Re; ma viditi ca si sparti di sta vota vi ni jiti arreri, poi si ni jirrà la vostra testa.» Iddu si ni iju ni la sò casa, e 'ntra ssu 'stanti la zita di lu Re si spugghiava lestu lestu, e si vistía di ddi robbi di casa chi tinía lu Do Giuseppi; e si facía truvari filannu. Comu lu vidía cumpàriri, mentri iddu si cunsu­ lava vidennu a sò mugghieri, la gnura Grazia ci facía 'na gran strapazzata, e ci dicía sempri ca sta gilusia ci avía a fari perdiri lu pani pri sempri. Basta, iddu stava un mo­ mentu e ci cuntava a la mugghieri ca la zita di lu Re era propria tali e quali comu idda. Si ni iju poi arreri, e iju a tagghiàrici l'àbbiti; accuminsau a tagghiari, taliava a idda e si cunfunnía tuttu. Poi ci dissi a lu Re: «Maistà, grazia! Haju un duluri di stomacu e nun aiu comu fari. Haju a fari un attu granni, e mi ni aiu a jiri subbitu.» Lu Re, capiennu la cosa, nun ci vulía dari lu pirmissu, ma misu a li stritti, accunsintíu a darici arreri lu pirmis­ su. Iddu si ni iju, e la gnura Grazia si fici truvari ddà ar­ reri. «Oh pesta! ci dissi, arreri ccà vinistivu: lu pani pirditi!» «Ma iu chi ci pozzu fari ca allura ca ci pig­ ghiu la misura, mi pari chi fussivu vui propria!» «'Nca la chiavi di la casa nun l'aviti vui, e mi tiniti chiusa. Dunchi comu vi pirsuaditi ca iu ni lu stissu tempu fussi ccà e ddà? Jitivinni cuetu, e nun dubbitati a nenti! Lu sa­ piti? Si vui vi dipurtati beni, forsi ni lu spunsaliziu di lu Re, ammìtanu a mia, e comu li ziti si ni vannu a villig­ giatura, forsi a mia mi ci purtirannu! Nun fa nenti poi si vui arristati sulu pri pocu jorna; servi ca guardàti la casa; iu poi vegnu cu tanti cosi di cumplimentu!» Lu Do Giuseppi pirsuasu si ni iju ddà arreri. Spiddíu l'àbbiti, e poi si puntaru li capituli, e si avìanu a spusari. Lu Re dissi avanti di lu stissu Do Giuseppi, ca comu si spusa­ vanu, avìanu a jiri subbitu a villiggiatura. La sira si spu­ saru, e Do Giuseppi iju a fari la privinzioni a sò mug­ ghieri, dicennu: «Vidi ca lu Re a mia mi porta a la vil­ liggiatura. Iu ti lassu pri pocu jorna. Quannu iu partu, tu affacci di lu finistruni; ma vazzi chi quannu iu coddu cu lu Riuzzu tu ti resti affacciata a taliari ancora: allura ti ni hai a tràsiri. Affacci tutta cummigghiata e nun ti fa' vìdi­ ri.» Si licinziaru cu sò mugghieri, e idda ci raccumannau di stari cuntenti, e nun dubbitari a nenti. Iddu si ni iju ni la casa di lu Re, 'ntra ssu 'stanti la mugghieri prucurau 'na cucuzza saracinisca e la misi cummigghiata cu 'na mantillina affacciata a la finestra. Comu iddu partíu cu lu Re, cu la sô spusa e tuttu l'ac­ cumpagnamentu, l'unica 'ntisa chi iddu avía era di taliari a la sò finestra pri vìdiri si sò mugghieri era ancora af­ facciata. Vidennula affacciata cci facía signali di trasiri­ sinni, ma chidda nun si ni trasía (pirchì era la cucuzza) e lu custureri si abbiliava dicennu: «Chidda stùpita nun si ni voli tràsiri.» Camina camina, nun putennu cchiù ri­ sistiri pinsannu a la mugghieri, senza diri nenti a lu Re, a cavaddu stissu arriggirau e si ni iju a vìdiri ni la sò casa si la mugghieri era ancora affacciata. Di luntanu ci facía signali ancora di tràsiri: e chidda nun si muvía. Apprittau lu passu, e iju a vìdiri, currivatu, pricchì la mugghieri nun s'avía mossu, e ci vulía dari lignati. Ma arristau comu un minchiuni quannu vitti la cucuzza cumminata cu la mantillina di supra! Allura si misi a gridari: «Tradimentu! tradimentu! Chissi fuoru li chia­ mati di lu Re! chissi fôru li finzioni di mè mugghieri!» E accussì dicennu niscíu pazzu. Polizzi-Generosa"
  },
  {
    "text": "Si raccunta ca 'n Castrettermini cc'eranu du' capi-ma­ riola di nnomu Vicienzu e Filippu. Sti du' mariola eranu muorti di fami e dispirati. Un juornu Filippu si nni ij' nni Vicienzu e cci dissi: «Cumpà', comu faciemmu ca siemmu dispirati?» Cci dissi Vicienzu: «Lassati fari a mia: pigghiammu ddu quatru ch'è nni la vostra casa e lu 'mmignammu.» Accussì ficiru, e lu jeru a 'mmignari nni un tali di lu gnuri Filici putiaru, ca cuomu quatru an­ ticu cci dietti tri carlini. Iddi cci dissiru: «Quannu vi puortu li tri carlini mi dati lu quatru.» Vicienzu dissi a sò cumpari Filippu: «Lassati fari a mia;» si nni va 'ntra un galantomu, e si fa 'mbristari 'n'àbbitu di pannu finu cu lu cappieddu e cincu scuti di dinari, e ddoppu si nni ij' nni lu gnuri Filici, e cci dici: «Sàcciu ca cc'è un quatru ca si vinni.» Rispunni lu gnuri Filici: «Ma 'un si pò vinniri ca jè cosa antica e di valuri.» Rispunni lu Vicienzu: «Nun 'mporta ca è di valuri, ia ci lu pagu lu duppiu di quantu va.» si misiru a priezzu, e cumminièru dicidott'unzi; cci lassa cincu piezzi di caparru, e cci dici: «Dumani viegnu, vi puortu lu riestu di li grana e mi pigghiu lu quatru;» e si nni ij'. Si nni ij' nni sò cumpari Filippu e cci dissi lu fattu comu stava. Lu Vicienzu, vistutu arrieri cu li so' robbi, si nni va nni lu gnuri Filici e cci dici: «Gnuri Filici, viegnu cu li tri carlini, datimi lu quatru.» Lu gnuri Filici ch'avía fattu nigoziu cu lu fintu galantomu, cci parsi forti dàricci lu quatru, e cci dissi: «Lu quatru si rumpì', ca cadì' di lu chiuovu.» Rispunni Vicienzu: «La quatru 'un cci lu puozzu lassari, pricchì è di valuri.» Cci rispun­ ni lu gnuri Filici: «È buonu ca vi dugnu se' unzi pri lu quatru.» Rispunni Vicienzu: «Ma chi su' se' unzi? lu quatru è di valuri e m'âti a dari lu quatru.» Abbasta, cumminaru dudici unzi: lu Vicienzu chi appi li dudici unzi tuttu cuntenti si nni va nni sò cumpari Filippu. Lassammu a chisti e pigghiammu a lu gnuri Filici ch'a­ spittava lu galantomu pri lu quatru cumminatu dicidot­ t'unzi; accumencia a taliari tutti li strati aspittannu lu ga­ lantomu pri purtàricci li grana e pigghiarisi lu quatru: ddoppu aspittannu tantu tiempu ca 'un vinni cchiù, si stizzà' e rumpì' lu quatru, e cci appizzà' li grana; e lu ga­ lantomu Vicienzu, e cumpari Filippu si manciaru li di­ nari. Casteltermini. vanni."
  },
  {
    "text": "Na vota si cunta e si riccunta ca cc'era un orvu mor­ tu di fami, era veru debuli, fraccu ca nun putía cchiù; si iju a circari n'àutru cumpagnu e cci dissi: «Cumpari, com'âmu a fari, ca nni stamu murennu di la fami?» Arri­ spunni l'àutru, e cci dici: «Nni nni vulemu jiri, dici, a Palermu?» Iddu cci dicia: «Nun pozzu cchiù.» «E cumpà', dici, appujativi a mia, ca eu m'appoju a voi.» Mentri chi caminavanu chi si nni jianu a Palermu e si truvavanu fracchi, si facianu lu cuntu si putianu vuscari quantu facìanu 'na manciatedda. Sta manciata s'avianu fattu lu cuntu ca 'mpurtava se' tarì; dici: «Vurriamu sei tarì.» Stamentri chi chisti si facìanu lu cuntu, passau unu; si li 'ntisi belli belli cu li so' discursi, e ci dici: «Tinì' sti se' tarì, chi vi proju»; ma nun cci li pruìju: iddi, l'orvi, tuttidui apparavanu la manu, ma iddu nun cci nni detti. Chiddu dissi: «L'àutru li pigghiau.» L'àu­ tru: «Chiddu li pigghiau;» e tiraru avanti. Si nni jeru; si jeru a 'nfilari 'nta 'na tratturia pri jiri a spenniri sti sei tarì. 'Na vota chi fineru di manciari, lu lucanneri vulia li grana: l'orvu, a l'àutru orvu cci dicía: «Va', dàticci li grana.» L'àutru ci dicía: «Daticcilli vui;» e s'alliticava­ buona mangiatina. un 'ntra d'iddi. Lu lucanneri ddocu cci vulía dari di manu, e si sciarriava ca vulía essiri pagatu. Si trova a passari chiddu stessu chi cci avía finciutu di dari li se' tarì; li vitti 'nta sta 'ngùstia, e pri libràri sti poviri orvi, cci dissi: «Lassatili stari, dici, l'orvi; datimi un picciot­ tu cu mia ca li se' tarì vi li dugnu eu.» Cci avi datu lu picciottu, e camina camina si lu porta cu iddu 'nta 'na Chiesa: ddà attrova un cunfissuri chi cunfissava e cci iju a l'aricchia: dici: «Vassa vidi ca stu picciottu avi li senzî smagghiati, ca voli se' tarì; (dici): vossa lu cun­ fessa e cci fa livari ssa smàgghia chi avi.» Lu cunfissu­ ri dici: «Lassàti fari a mia, ca cci pensu eu; va beni!» Chiddu allura si nni iju; e lu cunfissuri, comu finíu di cunfissari a li fimmini ch'avìa, dici: «Veni ccà, cunfès­ sati.» «Chi cunfissari! eu pri li se' tari vinni.» «No, veni ccà, dici, tu lu sènziu smagghiatu hai, cunfessati.» «V'aiu dittu, datimi li se' tarì, ca aiu chi fari.» «Ah no dici! aspetta!» e pigghia 'na virga pri dàricci 'n cod­ du, ca cci vulía fari finiri lu smagghiamentu. Ddocu chiddu a diri: «Li se' tarì vogghiu!» e lu parrinu a grida­ ri: «Cunfèssati ca smagghiatu si'! chissu lu dimoniu è!» s'arrotanu tanti aggenti, e li spàrtinu pri sèntiri comu java la cosa. «Cunta tu.» «Parrassi vassía.» S'ad­ i sensi smarriti) e pretenne tarì. a finiri. dunanu di la burra, e s'attruvaru gabbati tuttidui! E ccà finisci lu cuntu, e l'orvi si ficiru la manciata filici e cun­ tenti senza spènniri picciuli, e chiddu si la sfilau bellissi­ mamenti. Borgetto."
  },
  {
    "text": "'Nna vota cc'era un medicu chi jia a fari li visiti cu lu sò Apprinnista. 'Nna jurnata avennu vistu un malatu, cci dissi: «Ah! 'nquà un' nni vuliti sèntiri nenti ca nun avi­ ti a manciari?» «Signuri, cci assicuru chi nun aiu manciatu nenti,» dissi lu malatu. «Gnurnò, arrispunníu lu medicu, ca jeu trovu lu pusu di racina; veni a diri chi aviti manciatu racina.» Ddocu lu malatu, cumminciu­ tu, dici: «Ora chi voli! Veru è ca mi la manciai la raci­ na, ma un sgangu fu.» «Bonu; 'un v'arrisicati cchiù a manciari, pirchì pri minchiuni a mia nun mi cci pigghia­ ti.» Lu poviru Apprinnista chi java cu lu medicu arristau amminchiunutu com'è chi lu sò maistru 'nsirtava di lu pusu ca chiddu avía manciatu racina; e subbitu chi ni­ sceru cci spijau: «Maistru, d'unni si nn'addunau ca chiddu avía manciatu racina?» «Senti, cci dici lu me­ dicu, unu chi va a visita un malatu, pri minchiuni nun cci avi a passari mai; allura chi trasi metti l'occhiu pi tuttu lu lettu, e sutta lu lettu puru; e di (da) ddi muddichi chi vidi, s'adduna di 'nsocchi avi manciatu lu malatu. Jeu dill'uva. vitti la rappugghia di la racina, e di ddocu cci 'nsirtai ca chiddu avía manciatu la racina.» Succedi la 'nnumani matinu ca cc'eranu malati assai 'nta lu paisi, e lu medicu 'un putennu arrivari a fari tutti li visiti, mannau lu sò Apprinnista a visitàrinni 'na pocu. 'Nta di l'àutri l'Apprinnista va e va nni ddu malatu chi s'avía manciatu la racina, e vulennu fari 'na parti di 'spertu comu lu sò maistru, pi fari vìdiri ch'era medicu viriticu, comu s'adduna ca sutta lu lettu cc'eranu fila di pagghia, cci dici arrabbiatu: «Ma vui nun vuliti sèntiri nenti, ca nun aviti a manciari!» Dici lu malatu: «Cci l'assicuru jeu, ca mi purría cumunicari ca nun aiu tasta­ tu l'acqua.» «Gnursì, dici l'Apprinnista; vui manciàsti­ vu pagghia, ca nni viju li fila sutta lu lettu.» E lu malatu di bottu: «E chi m'avi pigghiatu pi sceccu com'è vos­ sia?» E l'Apprinnista fici la figura di ddu minchiuni e chi era. Salaparuta."
  },
  {
    "text": "C'era un maritu e 'na mugghieri. Lu maritu era scar­ paru, e la mugghieri filava a li genti. A la chiazza vinni­ ru li sardi frischi. Lu maritu dissi: «Iu li vaju a'ccattu li sardi; ma cui li va a frìj pirò?» La mugghieri dissi: «Nui avemu a fari un survizzu l'unu. Iu mi vaju a 'mpre­ stu la padedda ni 'na vicina, e vui jiti a'ccattari lu carvu­ ni. Iu vaju a'ccattu l'ogghiu, e vui poi cuvati lu focu. Iu poi friju li sardi.» Idda, comu lu maritu li purtau, friìju li sardi, e li misi cummigghiati supra lu tavulinu. Poi dissi a lu maritu: «Li sardi sunnu fritti, jamunnilli a mangiari.» Lu maritu dissi: «Primu avemu a mettiri 'na scummissa. Iu aiu a finiri li scarpi chi aiu accu­ minsati, e vui la cunucchiata. A cui speddi primu, si va a mangia li sardi.» Iddi si misiru tira tira a finiri la stag­ ghiata e a cui si putía spidicari cchiù assai. La mug­ ghieri cantava, e lu maritu fiscava senza sèntiri a nuddu. Poi darreri la sò porta ci iju un cumpari, e si misi a chia­ mari: «Cumpari! Cummari!» e nun sintía nuddu. Dop­ pu tantu chiamari e gridari, nun putennu risistiri cchiù (pirchì anchi chiamaru li vicini) lu cumpari si siddiau, e si allavancau a la porta e vitti a sò cumpari chi fisca­ tavolino bellli coperte. va, e sò cummari chi cantava, e nun ci dissiru nenti! Iddu ci dissi: «E nun l'aviti sintutu ca iu aiu chiamatu 'na siritina e vuiàutri nun mi aviti vulutu dari cuntu!» Iddi pirò lu sintevanu, ma siccomu avìanu misu la scum­ missa di nun parrari, nun ci rispunnìanu. Iddu, lu cum­ pari, comu ancora nun parravanu, si assittau e si man­ giau tuttu lu piattu di li sardi. Poi senza dirici nenti lu cumpari si ni iju. Tutti li genti sintennu lu fattu batteru li mani a lu cumpari, e dissiru un migghiaru di 'mproperii a lu maritu e a la mugghieri! Favula ditta, favula scritta, Diciti la vostra ca la mia è ditta. Polizzi-Generosa."
  },
  {
    "text": "'Na vota cc'era un viddanu, lu quali era assai divotu di lu Crucifissu. Li scarsizzi 'nta la sò casa sempri s'am­ munsiddàvanu e iddu circava di suffrilli cu 'na certa pacenzia. Chistu pirò era curiusu di sapiri cu quali morti avía a mòriri. Si ni jia sempri ni la Chiesa e si jia a met­ tiri addinucchiatu ni l'artàru di lu Crucifissu e fra l'àutri prighieri ci dicía ca vulía 'na grazia, di sapiri cu quali morti avía a mòriri. A lu jornu appriessu ci iju arrieri, e parrava a vuci forti cu lu Signuri. Sicutannu sta cosa, lu sagristanu era curiusu di sapiri pi quali mutivu chistu jia sempri ogni juornu all'artàru di lu Crucifissu. S'ammuc­ ciau, e si sintíu tutta la storia. «Va beni, dissi tra iddu lu sagristanu, già chi è chissu ti la conzu io la 'nsalata dumani.» Pi dda jurnata lu viddanu niscíu, e duoppu un piezzu lu sagristanu, ca si truvava ammucciatu, niscíu videmma, e chiudíu la Chiesa. A lu 'nnumani lu sagri­ stanu nun si mossi di la Chiesa, e sapennu l'ura chi lu viddanu sulía vèniri , si iju a'mmucciari darreri l'artàru di lu Crucifissu pi fàrici qualchi bonu scherzu. 'Nca lu viddanu cumparíu, e si iju a mettiri a ni la Chiesa, da­ vanti a l'artàru di lu Crucifissu a fari orazioni. Fra di l'àutri cosi cci dicía di mannàrici la pruvidenza a iddu, e a li so' figghi, e poi cunchiudía ca iddu nun si ni jia di ddà si primu nun cci facía la grazia di dirici cuomu iddu avía a mòriri. Allura lu sagristanu acchirchiava, e si jia pinsannu la risposta chi cci avía a dari. Basta, quannu iddu, lu viddanu, riplicau arreri, lu sagristanu ammuc­ ciatu, faciennu vîdri ca era lu Crucifissu chi cci arri­ spunnía, a vuci forti cci dissi: «Lu vô' sapiri comu mori? 'mpisu!...» Allura lu viddanu misi a taliari cu tri parmi d'occhi a lu Signuri, e botta 'ntra botta cci rispun­ níu: «E tu pi ssa mala linguazza chi hai si' ddocu 'n cruci!» E chisti su' li divoti! Polizzi-Generosa. inarcanno li cigghia. CLXXXIII. Lu mastru scarparu e li spirdi. Cc'era 'na vota, e cc'era un mastru scarparu mortu di fami e chinu di curaggiu. Stu scarparu 'na jurnata 'un avennu pututu vuscari un tirdinari si misi la coffa di li firramenti 'n coddu e iju 'n cerca di survizzu; però fu tempu persu, pirchì la sira si scurau 'nta un paisi unni li genti eranu cchiù morti di fami d'iddu. 'Nta stu paisi cc'era un gran palazzu, e lu scarparu vidennulu appi cu­ sirità di sapiri cu' cci abbitava, e nni spijau a li vicini. Li vicini cci rispusiru ca lu palazzu era vacanti, pirchì era chinu di spirdi, e cui cci trasía, nni nisceva cchiù mortu ca vivu. Lu scarparu si misi 'n testa d'arristarisicci iddu pi forza, e accussì fici. La sira mentri travagghiava pi vuscari un tuzziteddu di pani, tuttu 'nsèmmula quantu vidi cumpàriri un monacu cu tantu di varvuni ca cci jun­ cía sina a li pedi; e cci astutau la cannila. Lu scarparu cu 'na santa pacenzia pigghia un cirinu e l'adduma arreri. Passatu n'àutru pizzuddu, lu vidi spuntari di la stissa banna e fari la stissa scena; e iddu pacinziusu ad addu­ malla arreri. A la terza vota un nni potti cchiui: afferra lu trincettu, e si cci lassa jiri comu un canazzu arraggia­ (un tirdinari, quasi un centesimo di lira), si pose la coffa di' ferri addosso, e annò in cerca di lavoro. tu pi vulillu sbacantari; ma varvuni spiríu, e lu ma­ stru scarparu arristau amminnalutu. 'Nta ssu statu di cosi, 'un sapía comu fari pi pigghiari curaggiu; pigghia un marteddu, e si metti a sbattiri supra 'na furma, pi fari arrassari li spirdi, e accussì aviri tantìcchia di cumpa­ gnia facennu battaría. Ma sì! appena cumencia sta maz­ zuliata vidi nèsciri 'na filata di monaci, chi purtavanu un mortu supra un catalettu. Iddu si metti a guardari, e li monaci ddoppu 'na firriata, lassàru lu mortu ddà e si nni jeru. Cunsiddirati lu poviru scarparu truvannusi sulu a sulu cu ddu mortu! Arristau comu un pantàsimu senza sapiri gràpiri la vucca. Vulía pigghiarisi di curaggiu, ma lu scantazzu cchiù cci criscía. Passatu un pizzuddu di stu beddu stari, scrupisci un monacu chi manciava; cci ad­ dumanna un muccuneddu; e lu monacu cci arrispunni, ca tannu cci nni dava, quannu lu mastru facía zoccu cci diceva iddu. Lu mastru cci dissi di sì, pirchì la fami si lu pigghiava pi darreri lu cozzu. Lu monacu cci detti a manciari, e dipoi cci dissi ca s'avía a finciri mortu, senza pipitari, nè ciatari, masinnò muría; e spiríu. Ddoppu un pizzuddu accumpariscinu 'na pocu di monaci, lu mettinu 'nta un catalettu e si lu portanu 'nta la Chiesa e lu chiùji­ un 'nta 'na sepurtura. cane arrabbiato per infilzarlo (Sbacantari, vuotari, detto dill'uscir che fanno gl'intestini dopo un colpo) A lu 'nnumani lu mastru scarparu spinci la balàta e chi vidi?! vidi tutta la fossa china di munita d'oru, d'ar­ gentu e di ramu; a manu a manu nesci pi jiri a pigghiari la sò cuffitedda, e trasennu 'nta la càmmara, vidi lu cata­ lettu tuttu d'argentu massizzu. Allura si jinchi la coffa, li sacchetti, li scarpi, la pitturina di picciuli, e si nni tor­ na nni sò mugghieri. Si fici palazzi, jardina, carrozzi, e addivintò un signu­ ri. Iddu arristau filici e contenti Nui semu ccà e nni stujamu li denti. Palermo di coffa), li tasche, li scarpe, lu petto."
  },
  {
    "text": "Cc'era 'nna vuota un pôvru scuarparu; cci finì' lu cua­ pitali e era disprâtu sinu all'ossa. 'Nna vuota 'nn'avennu sente novella. Lu calzolaio spiantato C'era na volta un povero calzolaio. Gli finì lu capitale, ed era povero sino all'ossa. Na volta non avenno che fare, morto dalla fame, se ne annò in campagna. Cammina cammina; annava abbuianno e vedeva na lucerna, e disse: «Io devo annar là». Comincia a camminari fino (a tanto) che giunse (agghicau) ov'era la lucerna. Appena giunse colà, vede un gran palazzo cu campane e orologio. Comincia a bussari e nessuno gli risponneva. Meschino (poveretto) si stava disperanno sì per la fame (che avea) e sì perchè non gli risponneva nessuno. Da ultimo udì na voce: «Chi è là?» «Son io.» E chi sei tu?» «Sono un povero diavolo morto dalla fame, nudo e crudo (nudo bruco).» «E che vuoi tu?» «Calatemi un po' di pane!» Mentr'egli dice così, vede spalancari lu portone. Poveretto, entra, e non vede nessuno; e si vede chiudiri lu portone. «Oh! bella madre (Maria)!... calatemi un po' di pane! E nessuno gli risponne­ va. Si prenne di coraggio, e salisce sopra, e vede tante camiri granni granni, tutte ornate, e tante cannele allumate, e poi si spegnevano da sè sole. Lu pove­ retto si stava disperanno di lu tutto (di tunnu) e stanco d'avere tanto sofferto, vede un letto (vidi un littu) e si coricò. Mentre stava dormenno (druminnu) si vede compariri sette donne cu li torce in mano; na (di esse) lu chiamava: Fra Ghiniparu! Na gli diceva: Scarparazzu! Na gli diceva: Testa di cani! Na: Mmalidittazzu (maledettaccio) Un'altra gli disse: Chi vinisti a fari ccà? L'ultima gli disse: Lu biddu miu! (Lu bello mio!) In chesto mentre si svegghia lu calzolaio e comincia a guardari; si prenne di coraggio, e dice: «Vedete (badate) che io sono un povero calzolaio; fatemi la carità (di darmi un po' di pane), che me ne vado. Gli risponne na di chelle: «E tu sei forse ammogghiato?» «Si.» «E quanti figli hai tu?» «Ne aiu cchi fari, muortu di lu pitiettu, si nni ij' di fora. Camina camina, jiva scurannu e vidiva 'nna lucerna e dissi: «I' ddà hê d'essiri.» Cumincia a caminari sina ch'agghicau unn'era dda lucerna. Cuomu arrivà' ddà, vidi un gran pualazzu cu ccampani e ralòggiu. Cumincia a tuppiari e nuddu cci arruspunniva. Mischienu si stava disprânnu sì sette.» «Or bene: che cosa vorresti tu portar loro, a chesti tuoi figli?» «Che cosa vorrei portar (loro)? pane quanto possano mangiari.» «E noialtre chi che abbiamo pane?! Tu puoi annar via, e bada (e duna accura) che abbasso v'è na rosa; guàrdati dal cull'erla.» Lu calzolaio appena intese così, scenne abbas­ so, e vede lu portone aperto (apirtu). Appena vide la rosa disse: «Io me l'aiu a cull'ere chesta rosa; essa è la mia fortuna.» Cogghie la rosa, e si vede afferrato da un (lu quale) gli dice: «Sei morto! Perchè tu possa restar vivo, t'hai a mettiri (mêttri) chesta rosa a li mani: e l'hai a portari a chelle sette (donne) che ti mannarono (qua). E bada (e vidi, e vedi) che io ti dico na cosa: che (tu, salito) sopra non troverai più porte; tu odora chesta rosa, e ovunche vorrai en­ trare entrerai. Lu povero calzolaio salì sopra, e non avea d'onne entrari. Odora la rosa, e vede spalancari na porta, e vede sette donne in ginocchio, li quali gli dicono: «Dacci codesta rosa, e noi ti daremo chel che tu vuoi (sa chi bù').» Lu calzolaio dice loro. «Mi avete a dare sessanta mila onze, e chesto pa ­ lazzo, e voialtre dovete annar via. E un'altra cosa (io vogghio, ed è): che ora m'a­ vete a far veniri la mia famigghia (la genti mi'), se no, la rosa me la tengo (ti­ gnu) io, e voialtre morrete tutte.» Allora avreste veduto (vîdri, vediri)! Si apre na porta grannissima, e in fonno (a la stanza) v'era un cannocchiale. Gli dissero li sette donne: «Guarda di qua, e vedi che cosa c'è.» Lu calzo­ lajo guardò di là, e vide sua mogghie che piangea, e i figli messi intorno (a lei) a dimannarle pane. Lu calzolajo disse a li (sette) donne: «Se voialtre mi fate ve­ nire chi la famigghia, vi do la rosa.» La maggiore di li donne battè di lu torchio per terra, e (tosto) si vide veniri la mogghie di lu calzolaio cu tutti i figli. Appena (cumu, come) si videro (si vîttru) tutti, presero a baciarsi (l'un l'altro). Lu calzo­ laio diede la rosa a li donne, e la sera si divertì molto. Dopo d'essersi divertiti, se ne annarono a letto. Ma ni lu megghio (migghiu), lu calzolaio cu tutta la famigghia si sentì (pioviri) molte bastonate addosso (di 'ncoddu, in collo, di sopra), e ap­ pena fece giorno si trovò ni la sua casa più morto (murtu) che vivo. E dopo poco tempo (timpu) uscì matto insieme colla mogghie; e di' figli ne morirono pi lu pitiettu e sì ca nun cci arrispunniva nuoddu. Al­ l'uortimu 'ntisi 'nna vuoci: «Cu' è dduocu?» «I' suo­ gnu.» «E cu' si' tu?» «Suognu un puôvru diavulu muortu di fami, nuodu e cruodu.» «E chi vuo' tu?» «Calàtimi tantiècchia di pani!» Mentri dici accussì, vidi spalancari lu puortuni. Mischinu, trasì', e 'un viedi a nuddu; e si viedi chiudi lu puortuni. «Oh! Biedda Ma­ tri!... calàtimi tantiècchia di pani.» E nuoddu cci arri­ spunniva. Si pigghia di curaggiu e acchiana suosu; e vidi tanti càmmari granni granni tutt'urnati e tanti cannieli ch'addumavanu e po' s'astutavanu suoli. Lu puvuriddu si stava disprânnu di tunnu, e stancu d'aviri tantu suffiertu, bidi un littu e si curcà. Mentri stava drumminnu si vidi cumparìri setti donni ccu li torci 'mmanu: na lu chia­ mava: Fra Ghiniparu! Na cci diciva: Scarparazzu! Na cci diciva: Testa di cani! Na: Mmalidittazzu! 'Nn'âtra cci diciva: Va jèttiti a mari! 'Nn'âtra cci dissi: Chi vinisti a fari ccà? L'ultima cci dissi: Lu Bieddu miu! Nni sta mentri si sdruvigghia lu scuarparu e cumincia a ta­ liari; si pigghia di curaggiu e cci dici: «Viditi ca i' sugnu un pôvru scuarparu; facìtimi la carità ca mi nni vaju.» Cci arrispunni na di chieddi: «E tu cuomu si', marita­ tu?» «Già.» «E quantu figli avi'?» «Setti nn'aiu.» «Ora chi cci vulissi purtuari tu a sti to' figli?» «Chi cci vulissi purtuari? 'Nquà pani quantu muanciàssiru.» «E nuàtri ccà ch'aviemu pani? Ti nni puo' jiri; e duna ac­ cura ca jusu cc'è 'na rosa; duna accura un la cull'ri.» Lu molti. scuarparu cumu 'ntisi accussì, si nni cala jusu e vidi lu puortuni apirtu. Comu vitti la rosa dissi: «I' mi l'hê cu­ gliri sta rosa, ca chista jè la mè fortuna.» Si cull' la rosa, e si vidi affirratu d'unu, e cci dici: «Si' murtu! Pri tu ristari vivu t'avi' a mîttri sta rosa a li manu e l'avi' a purtari nni chiudi setti ca ti mannàru. E bidi ca ti dicu 'na cosa: ca susu, porti nun nni truovi cchiù; tu ciàuri sta rosa e unni vô' tràsiri, trasi.» Lu pôvru scuarparu acchia­ nà' susu e nun aviva dùnni tràsiri. Ciàura la rosa, e vidi sbarracari 'nna porta; e vidi ddi setti donni 'n cunicchiu­ ni ca cci dicinu: «Dànni sta rosa, ca nuàtri ti damu sa chi bù'.» Lu scuarparu cci dici: «M'âti a dari sissanta milia uonzi, e stu pualazzu e vuàtri vi nn'âti a jiri. E nn'âtra cosa: ca ora m'âti a fari vinìri ccà la genti mi', masinnò la rosa mi la tignu e vuàtri muriti tutti.» Allura vulìstivu vîdri! si grapi 'nna porta granni granni e 'n fun­ un cc'era un curnucchiali. Cci dissiru li setti fimmini: «Talia di ccà: e vidi sa chi cc'è.» Lu scuarparu talià' di ddà, e vitti a sò mugghieri ca chianciva e li figli misi at­ turnu ca cci addimannavanu pani. Lu scuarparu cci dissi a li fimmini; «Si vuàtri mi faciti vinìri ccà li me' genti, vi dugnu la rosa.» La cchiù granni fimmina batti la tor­ cia 'n terra, e si vidi vèniri la mogli di lu scuarparu cu tutti li figli. Comu si vîttru tutti, si cuminciaru a basari. Lu scuarparu cci detti la rosa a li fimmini e la sira si di­ virtì' assai. Dduoppu d'avìrisi divirtutu si jeru a curcari. Ma 'nta lu mîgghiu lu scuarparu cu tutti li so' genti si 'ntisi tanti vastunati di 'n cuddu, e cumu agghiurnà', lu scuar­ paru si truvà' nni la sò casa cchiù murtu ca vivu. E dduoppu puocu tiempu niscì' foddi iddu cu la mugghieri, e di li figli cci nni muriru 'na puocu. S. Cataldo. tolo da S. Cataldo."
  },
  {
    "text": "'Na vota s'arraccunta ca c'era un Principi, ch'avía un palazzu e 'un lu putía abbitari pi la gran scrusciuta ca c'era; e ci fu un puviru mastru ca nun putiennu pajari casa si nni iju 'nta stu Principi, e ci dissi: «Signuri, mi ci faciti tràsiri 'nta stu vuostru palazzu? Cu un pattu però, ca si iu lievu stu rumuri 'nta stu palazzu, voscienza mi l'avi a vinniri, ca iu cci lu paju.» Lu Principi ci dissi di sì, e ci detti la ciavi. Lu puviru mastru si nni iju a lu palazzu e tutti li vicini di ddà sutta ci dissiru: «Vui chi siti pazzu ca putiti reggiri a stu gran rumuri ca c'è!» Iddu rispusi: «Iu sugnu cristianu vattiatu, e nun hannu chi mi fari supra la mia pirsuna.» La sira non avía chi fari; sapía corchi cosa di leggiri, iju 'na la Libraria di lu Principi, si pigghiau un libru e si misi a leggiri. Mentri ca era misu ca liggía s'avi vistu ô cantu ad na ca cci misi a diri: «Viditi ca ccà veni unu, e chistu vi cumincia a diri chistu e chistu; vui âti a diri: sissignura.» Vinni un omu tuttu ammugghiatu, e ci spijau tanti e tanti voti, ma lu mastru, nenti. Quannu lu mastru vitti ca 'un ni putía cciù pri li tanti vuci ca ci facía jittari, lu lassau 'n tridici e si nni iju. Pri tri siri ci da temiri d'esser preso e malmenato dagli spiriti. cumparía sempri chistu chi ci spijava, e sempri ni la stissa situazioni; si ci mittia ô cantu e ci dicía la stissa cosa. All'àutri tri siri ci cumparieru tanti cu tanti spati, e ci facievunu: «Pigghialu, affièrrulu, acciàppalu!» Iddu allura si pigghiau 'na spata e si misi a cummàttiri cu iddi. Pri tri siri fici lu stissu. All'àutri tri siri 'ntisi sona, citarri e viulina; tutti ab­ ballavunu, ed iddu si misi a'bballari cu iddi: quannu 'un putía cciù, iddi si nni jèvunu. All'àutri tri siri vitti na gran pricissioni di luttu e un gran tabbùtu ed na donna chi ciangía darrieri a lu tabbùtu. Iddi si misiru cu la don­ na a ciànciri pi tri siri: l'ultima sira li tri siri ci dissiru: «Ciangiatillu tu, già ca si' ustinatu.» Ci lassàru lu tabbù­ tu e si nni jeru. Lu tabbùtu lu truvau cinu di dinari, pa­ gau lu palazzu a lu Principi e ristau riccu e cinu. Noto."
  },
  {
    "text": "Si cunta ca c'era un maritu e 'na mugghieri. La mug­ ghieri era troppu babba. Lu maritu si ni jia a travagghia­ ri e idda arristava sula, e pinsava sempri comu avía a sbarazzari lu frumentu pri fari largu a la casa. Comu vi­ nía sò maritu idda ci dicía: «Maritu miu, quannu l'ave­ mu a sbarazzari la casa?» Sò maritu ci rispunnía: «Quannu veni Maju longu.» Poi lu maritu si ni jia a tra­ vagghiari, e idda 'ntra ssu mentri si ni jia avanti la porta spijannu a cu' passava siddu iddi eranu Maju longu. Comu ni lu paisi sapevanu lu fattu, un mariolu si fingíu Maju longu, e comu idda lu chiamau e ci dissi: «Siti vui Maju longu?» «Gnursì, ci dissi iddu, iu sugnu Maju longu.» «Oh quant'avi chi v'aspettu, rispusi la fimmina; viniti ccà, viniti ccà! Pigghiativi tuttu lu fru­ mentu, pricchì mè maritu accussì mi dissi.» «Gnursì, iu lu sàcciu, ci parrai cu vostru maritu!» Chistu era pi­ gnataru, chi vinnía pignati di Garipuli, ed era frûsteri. Si pigghiau tuttu lu frumentu e lu iju a lassau a lu funna­ cu. Poi comu ci iju pri carricarisi lu restu, idda ci dissi: «Vui mi aviti a cumplimintari un càrricu di pignati.» «Gnursì, ora vi li vaju a pigghiu.» Poi vinni puntuali e ci li purtau: dopu chi ci li purtau, idda ci dissi: «Mustràti stiiri. quantu vi viju ni la facci pri quantu ammenu ci lu dicu a mè maritu.» Iddu, lu mariolu, scàngiu di farici vidiri la facci, si calau li càusi e ci fici vidiri l'eccètera. Idda poi, comu si ni iju chiddu, misi a purtusari tutti li pignati e li ficcau ni lu rumaneddu. Poi misi dui chiova ni la càmmara a dui mura opposti, e appizzau dda corda cu li pignati. La sira poi vinni sò maritu, e idda ci dissi: «Chi cc'è, maritu miu, a quant'avi chi v'aspettu!» «Pir­ chì?.. Chi cosa facisti? Cc'è paura ca facisti qualchi frit­ tata?» «No, chi c'entra!.. Lu sai chi fici? Vinni Maju longu e allibirtaju la casa di lu frumentu.» «Ah! po­ viru mia! lu dissi iu ca mi fici spugghiari la casa!» «Ma caminati ccà, rispusi la mugghieri, nun vi scanati!» Lu purtau ni la càmmara, e ci fici vidiri li pignati purtu­ sati. «Ora la facisti bona, mugghieri mia!» Comu poi sintíu tuttu lu fattu, pigghiau lu lignu, e ci detti vastunati pri idda e pri l'amici, e la lassau cchiù morta ca viva. Favula ditta, favula scritta, Diciti la vostra, ca la mia è ditta. Polizzi-Generosa. mio marito. funicella."
  },
  {
    "text": "C'era un maritu e 'na mugghieri. La mugghieri era la­ vannara; Sdirrameddu nun vulía fari nenti. La mugghieri ci dicía: «Sdirrameddu, vattinni a ligna.» Sdirrameddu rispunnía: «Mi lu duni lu sceccu?» La mugghieri ci di­ cía sì. Ora sta mugghieri avía 'na ciocca di puddicini. Un jornu la mugghieri si ni iju a lavari, e ci dissi a Sdir­ rameddu: «Mi avi' a nèsciri la ciocca cu li puddicini a lu Suli.» «Sì, mugghieri mia, chissu lu fazzu.» Lu ma­ ritu pinsau di giustu pigghiari 'na ugghiata di spacu e 'na zaccurafa, e li puddicini li 'nfilau pri lu coddu e li misi a lu Suli. A lu tramuntari di lu Suli poi li misi ni la car­ tedda tutti morti cu la ciocca di supra. La sira poi vinni la mugghieri e ci dissi a lu maritu: «Sdirrameddu, li niscisti li puddicini a lu Suli?» «Sì, mugghieri mia, su' tutti 'sciutti comu passuluna». La mugghieri ci dissi: «Chi facisti ca su' tutti 'sciutti?» Rispusi lu maritu: «Viditi, o mugghieri mia.» La mugghieri a quattru occhi vitti li puddicini e si misi a pilari tutta. «Ma com'hê fari, o Sdirrameddu, tu nun vuoi jiri a ligna, li puddicini mi l'ammazzasti. 'Nca lu sai chi ti dicu? di la casa mia ti ni vai.» «Si, mugghieri mia, dammi dui scecchi ca a li agugghione. ligna ci vaju.» La mugghieri ci rispusi: «'Nca comu! dui li scecchi?» «Sì, sì. Supra unu ci vaju a cavaddu, e nna l'àutru ci mettu li ligna.» La mugghieri pri cuntintari a sò maritu si pigghiau dui scecchi pi lavari. «Sdirra­ meddu miu, ci dissi la mugghieri, dumani ti ni hai a jiri a ligna.» «Sì, mugghieri mia, dumani ci vaju.» Lu du­ mani comu affaccia l'alba la mugghieri si ni iju a lavari, e lassa dittu a 'na vicina di chiamari a Sdirrameddu. La cummari chiama a Sdirrameddu, e ci dici di jiri a ligna. Subbitu si alzau pi jiri a ligna. Mentri chi si vistía, dda fimmina ci 'mmardiddava li scecchi. Sdirrameddu af­ facciau avanti la porta, nun vitti a nuddu, e truvau li scecchi suli, e misi a fari tra d'iddu: «Cu' mi cravacca? e poi cu' mi scravacca?» Dda vicina sintíu fari stu cum­ màttitu, scinníu, e l'accravaccau, e ci dissi: «Tingiutu! vattinni a ligna; nun lu vidi ca tò mugghieri si ni va a la­ vari pri dari a mangiari a tia?» E Sdirramieddu si ni iju a lu voscu. Mentri chi caminava dissi tra iddu: «Dunca mi ni vaju a ligna.... Arrivu ddà, e poi cu' mi cravacca?... e poi cu' mi scravacca? E poi cu' mi fa li­ gna?... E poi cu' mi li càrrica? Ora megghiu chi è mi mangiu lu pani e mi vivu lu vinu e mi ni vaju.» E accus­ sì fici. Arrivau a la casa e misi a fari a li vicini: «Cu' mi scravacca?» Li vicini nun lu vòsiru scravaccari nud­ du, mentri chi nun purtau li ligna, e lu lassaru a cavaddu 'Mmardiddari o 'mmardiddari, metter la vardedda, bardella, sopra l'asino. mi scenne da esso?) pri finu chi vinni sò mugghieri. Sò mugghieri comu vin­ ni di lavari ci dissi: «Tingiutu! ni purtasti ligna?» «No, pirchì senti, mugghieri mia: cui mi li facía li ligna? cu' mi scravacca? e poi cu mi cravacca? perciò fici meg­ ghiu ca mi ni vinni.» La mugghieri cu tutta la pacienzia lu misi a scravaccari e lu jinchíu di tanti parulazzi. Dopu ci dici: «Lu sai chi ti dicu? Va' vinni sti scecchi.» «Sì, chistu lu fazzu, mugghieri mia. Dimmi quantu l'avi­ ju a vìnniri ca ci vaju.» La mugghieri ci dissi: «Eccoti sta vurza e ti la fai jinchiri china china.» E Sdirrameddu si ni iju a la fera a vìnniri li scecchi. Mentri chi camina­ va, un paisanu ci 'ncuntrau e ci dissi: «Unni vai, Sdir­ rameddu?» «Nun lu viditi unni vaju? A vìnniri sti scecchi.» «Quantu vuoi ca mi l'accattu iu?» «Aspit­ tati, ora vi lu dicu. M'aviti a fari china sta vurza.» Lu paisanu pigghiau quattru tarì di picciuli e ci jinchíu la vurza. Comu Sdirrameddu vitti ca la vinnita fu fatta prestu, pinsau di lavarisi la cammisa e li càusi di la tila e arristau nudu nudu; la vurza era russa, e la pusau sopra 'na petra; mentri Sdirrameddu si lavava la mutanna, cala un corvu a tutta furia, e si pigghiau la vurza, pirchì ci parsi ca era carni. Lu poviru Sdirrameddu vidennu stu fattu lassau di lavari e si misi a'ssicutari nudu lu corvu; pirchì la testa ci dicía di vulirici tirari la vurza. Intantu sàuta ccà, e sàuta ddà, si mittía a scurari e pinsau di giu­ gli riempì (a Sdirrameddu) la borsa. stu jirisinni darreri la porta di sò mugghieri, facennu li muzioni di un veru porcu. La mugghieri vidennu ca di­ tru la porta ci eranu porci, pigghiau un furcuni e grapíu la porta e ci dissi: «Zù, zù.» Sdirrameddu rispunníu: «O mugghieri mia, nun cacciari, ca iu sugnu.» «E comu, Sdirrameddu! ci dissi la mugghieri, nudu si'? E chi ni facisti di li scecchi?» «Mugghieri mia, cùrcami: dùnami a mangiari, ca poi lu dicu.» La mugghieri lu curcau, ci detti a mangiari, e poi ci dissi: «Comu fu stu focu granni!» «Senti, mugghieri mia: li scecchi li vin­ niju quantu mi dicisti, ma pinsaju di giustu lavarimi la cammisa, e la vurza la misi supra 'na petra, calau un cor­ vu e si la pigghiau. Mugghieri mia, pirciò fu chistu lu fattu.» La mugghieri vidennu st'affari si misi a pilari. Lu pigghiau pri 'na manu e un pedi e lu jitiau di lu lettu ap­ pinninu; ci detti vastunati e ni lu mannò fora. Favula ditta, favula scritta, Diciti la vostra, ca la mia è ditta. Polizzi-Generosa"
  },
  {
    "text": "Si cunta ca cc'era 'na mamma, e avía un figghiu chia­ matu Giufà; sta mamma di Giufà campava pòghira. Stu Giufà era babbu, e lagnusu e mariuolu: sò anatri avía 'na puocu di tila e cci dissi a Giufà: «Pigghiammu 'na puocu di tila; e la va' a vieni 'ntra un paisi luntanu, e l'avi' a vìnniri a chiddi pirsuni chi parlanu picca.» Giu­ fà si partì' cu la tila 'n cuoddu e si nni ij' a vìnniri. Arrivatu 'ntra un paisi accumincià' a vanniari: «Cu' voli la tila!» Lu chiamavanu li genti e accuminciavanu a parlari assai, a cu' cci paría grossa, a cu' cci paría cara. Giufà cci paría ca parlavanu assà', e 'un cci nni vulía dari. 'Nquà camina di ccà, camina di ddà, si 'nfila 'ntra un curtigghiu; ddà nun cc'era nuddu e cci truvà' 'na statua di gghissu, e cci dissi Giufà: «La vuliti accattari la tila?» e la statua 'un cci dava cuntu; 'ntantu vitti ca parlava picca; Ora a vu', ca parlati picca, v'aiu a vìn­ niri la tila.» ; pigghia la tila cci la stenni di supra: «Ora dumani viegnu pri li grana,» e si nni ij'. Quannu agghiurnà', cci ij' pri li grana, e tila 'un ni tru­ và', e cci dicía: «Dùnami li grana di la tila;» e la sta­ tua 'un cci dicía nenti. «Già ca 'un mi vò' dari li grana, ti fazzu vìdiri cu' sugnu ia;» si 'mbresta un zappuni e va a mazzía la statua fina ca l'allavancà', e nni la panza cci trova 'na baccaredda di dinari; si minti li dinari nni lu saccu e si nni va nni sò mà'; arrivannu, a sò mà' cci dis­ si: «La vinnivu la tila ad unu chi nun parlava, e gra­ na a la sira 'un mi nni detti; puà cci jivu la matina cu lu zappuni, l'ammazzavu, lu jittavu 'n terra e mi detti sti di­ nari.» La mamma, ca era 'sperta, cci dissi: «'Un diri nenti, ca a puocu a puocu nni jemmu manciannu sti di­ nari.» Casteltermini. 'N'àutra vota la matri cci dissi: «Giufà, aiu sta pez­ za di tila ca m'abbisugnassi di falla tinciri; va' nna lu tin­ cituri, chiddu ca tinci virdi, niuru, e cci la lassi pi tinciri­ milla.» Giufà si la metti 'n coddu, e nesci. Camina cami­ na, vidi 'na serpi bella grossa; 'n vidennula, ca era virdi, dissi: «Mi manna mè matri, e voli tinciuta sta tila. (E cci la lassò ddà) Dumani mi la vegnu a pigghiu.» Giovanni. Torna a la casa, e comu sò matri senti la cosa, si cu­ minciò a pilari. «Ah! sbriugnatu! comu mi cunsuma­ sti!.... Curri, e va' vidi si cc'è ancora!» Giufà turnò; ma la tila avía vulatu. Palermo. Si cunta ca Giufà 'na matina si nni ij' a finocchi , e ad arricuglìrisi a lu paisi si arridducì' di notti; nna mentri caminava cc'era la Luna ed era annuvulata, e la Luna af­ facciava e cuddava; s'assetta 'n capu 'na petra e si minti a taliari la Luna ca affacciava e cuddava, e cci dicía quann'affacciava: «Affaccia, affaccia;» quannu cudda­ va cci dicía: «Codda, codda,» e 'un allintava di diri: «Affaccia affaccia! codda codda!» 'Ntantu ddà sutta la via cc'eranu du' latri ca scurciava­ un 'na vitedda, ca l'avianu arrubbatu; quannu 'ntisiru diri: «Affaccia e codda,» si scantavanu ca vinía la Ghiustizia; appizzanu a cùrriri e lassanu la carni. Giu­ fà quannu vitti curriri a li du latri, ij' a vìdiri chi cc'era, e trova la vitedda scurciata; pigghia lu cutieddu, accumen­ cia a tagghiari carni e nni jinghi lu saccu e si nni va: ar­ rivannu nni sò mà': «Mà', apriti.» Sò matri cci dici: «Pricchì vinisti accussì notti?» «Vinni notti ca pur­ tavu la carni e dumani l'âti a vìnniri tutta, ca li dinari mi sièrvinu.» Cci dissi sò matri: «Dumani ti nni va' di fora arrieri, ca ia vinnu la carni.» Quannu la matina fu juornu Giufà si nni ij' di fora, e sò matri vinnì' tutta la carni. La sira vinni Giufà e cci dissi: «Mà' la vinnistivu la carni?» «Sì, la detti a cridenza a li muschi.» «E li grana quannu vi l'hannu a dari?» «Quannu l'hannu.» 'Nquà passàru ottu jorna, e dinari li muschi 'un ni purta­ vanu; si parti Giufà e va nni lu Judici e cci dici: «Si­ gnuri Jùdici, vuogghiu fatta ghiustizia, ca detti la carni a cridenza a li muschi e 'un hannu vinutu a pagarimi.» Lu Jùdici cci dissi: «Ti dugnu pri sintenza ca unni li vidi l'ammazzi.» Ghiustu ghiustu posa 'na musca supra la te­ sta di lu propria Jùdici, Giufà appizza c'un pugnu e cci rumpi la testa a lu Judici. Casteltermini. Giufà, di travagghiari 'un ni vulía a broru, e l'arti di Michilazzu cci piacía. Manciava e poi niscía, e java bacchittuniannu di ccà e di ddà. 'Nca sò matri facía abbili, e sempri cci dicía: «Giufà, e chista ch'è ma­ nera! 'un pigghiari nuddu spirimentu di fari 'na cosa! Manci, vivi, e comu arrinesci si cunta!... Ora io chista 'un mi la sentu cchiù: o tu ti va' a buschi lu pani, o io ti jettu mmenzu la strata.» 'Nca Giufà, 'na vota si nni iju 'nta lu Càssaru, pi jìrisi a vèstiri. Nn'ôn mircanti si pigghiò 'na cosa, nna n'àutru mircanti si nni pigghiò n'àutra, 'nsina ca si vistíu di tuttu puntu pi fina a 'na bella birritta russa (ca a ssi tempi tutti javanu cu li birritti; ora lu cchiù tintu mastru va cu tùm­ minu o puru cu lu cacciottu). Ma Giufà nun li pagau sti cosi; pirchì dinari 'un n'avía; dici: «Mi fa cridenza, ca 'nta sti jorna cci la vegnu a pagu;» e accussì cci dicía a tutti li mircanti. Quannu si vitti beddu accunciateddu, dici: «Ahn! ora cci semu, e mè matri 'un avi cchiù chi diri ca sugnu malacunnutta. Ora p' 'un pagari li mircanti com'hê fari?... Ora mi finciu ca murivi e videmu comu fini­ sci...» Si jetta supra lu lettu: «Moru! moru!... Murivi!» qualunche. cappello a cilindro o in cappello a pajuolo. e si misi li manu 'n cruci e li pedi a palidda. «Fig­ ghioli! figghioli! chi focu granni! (sò matri si misi a pi­ lari tutta). E comu m'avvinni stu focu granni! Figghiu mio!...» Li genti sintennu sti gran vuci currevanu, e tutti la mischiniavanu a sta povira matri. Comu si spargíu la nutizia di sta morti di Giufà, li mircanti lu javanu a vìdiri, e comu lu vidíanu mortu, dicianu: «Mischinu Giufà! m'avia a dari (mittemu) se' tarì, ca cci vinnivi 'un paru di càusi... Cci li binidicu!» E tutti javanu e cci li bi­ nidicìanu. E Giufà si livò tutti li dèbbiti. Chiddu di la birritta russa nn'appi un so chi di currivu; dici: «Ma io la birritta 'un cci la lassu.» Va e cci trova la birritta nova framanti 'n testa; e chi fa? la sira, quannu li beccamor­ ti si pigghiaru a Giufà e lu purtaru a la Chiesa pi poi vurricallu, cci iju pi d'appressu, e senza fàrinni addunari a nuddu si 'nfilò 'nta la Chiesa. Ddoppu un pizzuddu tra­ sutu, putía essiri accussì, versu menz'ura di notti, tràsinu e tràsinu 'na poca di latri; ca javanu pi jirisi a spàrtiri un sacchiteddu di dinari ch'avìanu arrubbatu. Giufà 'un si catamiau di la catalettu, e chiddu di la birritta si 'ntanò in cui li punte pe' piedi guardano in alto, e lu tallone tocca lu letto. arreri 'na porta senza mancu ciatari. Li latri sdivàca­ un supra 'na tavula li dinari, tutta munita d'ora e d'ar­ gentu (ca a ssi tempi l'argentu curria comu l'acqua!) e nni fannu tanti munzeddi quant'eranu iddi. Arristava un dudici tarì, e 'un si sapía cu' si l'avía a pigghiari pri­ mu. «Ora pi livari chistioni, dici unu d'iddi, facemu accussì: ccà cc'è un mortu, cci tiramu a la merca, e cu' lu pigghia 'mmucca, si pigghia lu dudici tarì.» «Bella bella!» tutti appruvaru. Eccu ca s'hannu priparatu pi spa­ rari supra Giufà. Comu Giufà vidi chistu, si susi 'mmen­ zu la catalettu e jetta un gran vuciuni. «Morti, arrisu­ scitati tutti!» Nni vulistivu cchiù di li latri?! lassanu lutti così 'n tridici, e santi pedi, ajutatimi! ca ancora cùrrinu. Giufà comu si vitti sulu, si susi e curri pi li munzidduzza fannu Tàlia di li miei Studi di poesia popolari, pag. . chiddu di la birritta; dici: «Ccà li cincu grana! vogghiu li cincu grana!» A stu puntu li latri stavanu aggirannu pi vidiri chi facìanu li morti, ca forti cci paría appizzàricci tutti ddi dinari. Vannu pi 'ncugnari arreri la porta di la Chiesa e sentinu stu contradittoriu e sta gran battaría su­ pra lu cincu grana. Dici: «Minchiuni! a cincu grana l'unu jeru, e li dinari mancu cci abbastaru! Cu' sa quantu su' li morti chi nisceru di la sepurtura!...» Si mettinu li tacchi 'nta l'eccetera, e si la cògghinu. Giufà si pigghiò li cincu grana; si càrrica lu sò sacchi­ teddu di dinari e si nni va a la casa. Palermo. Si cunta ca a tiempu di Giufà 'na matina nni l'arba, mentri iddu era curcatu, senti sunari la fiscaliettu e spijà' a sò matri: «Mà', cu' jè chissu chi passa?» Sò matri cci dici: «Chissu è lu canta-matinu.» Ogni matina passava stu canta-matinu; 'na matina si susi Giufà e va a'mmazza stu canta-matinu, ca era un omu chi sunava lu fiscaliet­ tu; pùa si nni ij' nni sò matri e cci dissi: «Mà', l'am­ mazzavu lu canta-matinu.» Sò matri sintiennu ch'am­ mazzà' l'omu chi sunava lu fiscaliettu lu va a pigghia, lu porta jintra e lu jetta nni lu puzzu, ca era vacanti senza acqua. Quannu Giufà ammazzà' a l'omu, si nn'addunà unu, e lu ij' a diri a la sò famigghia; subbitu si partinu e nni fan­ un stanza a la Ghiustizia comu Giufà ammazzau a lu canta-matinu. La matri di Giufà, ca era 'sperta, pinsà' ch'avia un cra­ stu; l'ammazza e lu jetta nni lu puzzu. La Ghiustizia si nni va nni Giufà pri fari la virifica di lu muortu; la fami­ gghia di lu muortu cci ij' 'nzèmmula. Lu Jùdici cci dissi a Giufà: «Unni lu purtasti lu muortu?» Rispunni Giufà, pricchì era babbu: «Ia lu jittavu nni lu puzzu.» Attac­ caru a Giufà cu 'na corda e lu calàru nni lu puzzu; arri­ vannu a lu funnu di lu puzzu, minti a circari, e trova e tocca lana e cci dici a li figli di lu muortu: «Nn'aví a lana tò pà'?» «Mà pà' 'un n'avía lana.» «Chistu avi la lana; 'un è tò pà';» pùa tocca la cuda: «Nn'avía cuda tò pà'?» «Mà pà' 'un n'avía cuda.» «'Nquà 'un è tò pà'.» Pùa tocca, ch'avia quattru piedi, e dici: «Quantu piedi avía tò pà'?» «Mà pà' du' piedi avía.» Rispunni Giufà: «Chistu avi quattru piedi; 'un è tò pà'.» Pùa tocca la testa, e cci dici: «Nn'avía corna tò pà'?» Ri­ spunninu li figli: «Mà pà' 'un n'avía corna.» Rispunni Giufà: «Chistu avi li corna; 'un è tò pà'.» Rispunni lu Judici: «Giufà, o cu li corna o cu la lana acchiànalu.» Tiranu a Giufà cu lu crastu 'n cuoddu, la Ghiustizia vitti ca era veru cràstu, e lassà' liberu a Giufà. Casteltermini. La matri di Giufà avía 'na picciridda e la vulía bèniri quantu l'occhi soi. 'Nca 'na jurnata s'appi a jiri a sèntiri la Missa; si vôta cu sò figghiu: «Giufà, vidi ca io vaju a la Missa: la picciridda dormi; còcicci la simulidda e cci la duni a manciari.» Pigghia Giufà e coci 'na gran pi­ gnata di simula; comu fu cotta nni pigghia 'na bella cuc­ chiarata e cci la 'nfila 'mmucca a la picciridda. La picci­ ridda cuminciau a jittàri sguìddari, ca s'abbruciau, e ddoppu jorna ni muríu, ca la vucca cci fici cancrena. La matri 'un ni putennu cchiù di stu figghiu; pigghia c'un li­ gnu, e nni lu mannò a lignati. Palermo. Ora la matri di Giufà 'n vidennu ca cu stu figghiu 'un cci putía arrèggiri, lu misi pi picciottu di tavirnaru. Lu tavirnaru lu chiamau: «Giufà, va a mari, e va lava sta ventri, ma bona lavala, sai! masinnò abbuschi.» Giufà si pigghiò la ventri e iju a ripa di mari. Lava, lava; ddop­ pu aviri lavatu 'na matinata, dissi: «E ora a cu' cci spi­ Giovanni. ju s'è bona lavata?» 'Nta stu mentri s'adduna d'un basti­ mentu chi stava partennu; nesci un muccaturi, e si metti a fari signali a li marinara, e a chiamalli: «A vui! a vui! Viniti ccà! Viniti ccà!» Lu capitanu si nn'adduna e dissi: «Puggiamu, picciotti, ca cu' sa chi nni scurda­ mu 'n terra...» Scinni 'n terra, e va nni Giufà. «Ora chi cc'è?» «Vassìa mi dici: È bona lavata sta ventri?» Lu capitanu unu era e centu si fici; afferra un pezzu di lignu e cci li sunau boni boni. Giufà chiancennu cci dissi: «'Unca com'hê diri?» «Ha' a diri, cci arri­ spunni lu capitanu: Signuri, facitili curriri. E accussì nn'accanzamu lu tempu ch'âmu persu.» Giufà cu li spaddi beddi càudi, si pigghia la ventri e sferra pi 'na campagna, dicennu sempri: «Signuri, faci­ tili curriri! Signuri, facitili curriri!» 'Ncontra a un cac­ ciaturi ca tinía di fittu du' cunigghia. 'Ncugna Giufà: «Signuri, facitili curriri! Signuri, facitili curriri!» Li cu­ nigghia scapparu. «Ah! figghiu di scarana! macari tu mi nn'avi' a fari?» cci dici lu cacciaturi, e cci chianta di manu a culazzati di scupetta. Giufà chiancennu aver visto gradiri l'opera nostra, o averla vista prenniri per cosa di nessun conto. chiancennu cci dici: «'Unca com'hê diri?» «Comu avi' a diri? Signuri facitili ocidiri!» Giufà si pigghia la ventri e java ripitennu zoccu avía a diri. Scontra, e scontra a dui chi si sciarriavanu. Dici Giufà: «Signuri, facitili ocidiri!» «Ah 'nfamuni! puru tu attizzi!» dicìnu chisti dui; e lassanu di sciarrià­ risi e chiantanu di manu a Giufà. Poviru Giufà arristau cu la scuma a la vucca, e 'un putía cchiù parrari. Ddoppu un pizzuddu, dici sugghiuzziannu: «'Unca com'hê diri?» «Comu avi' a diri? cci arrispunninu iddi; avi' a diri: «Signuri, facitili spàrtiri!» «'Nca, Signuri, facitili spàrtiri, accuminzò a diri Giufà; Signuri, facitili spàrtiri. E java caminannu cu la ventri 'mmanu e sempri dicennu la stissa canzuna. Caminannu caminannu, a cui 'ncontra? a du' picciotti «Cci avìvi a diri: Signuri, facitili ridiri! Signuri, faci­ tili ridiri!» Giufà si pigghiò la ventri e si nni turnò a la taverna. Passannu di 'na strata, cc'era 'nta 'na casa un mortu cu li cannili pi davanti, e li parenti chi chiancìanu a chiantu ruttu. Comu sentinu diri a Giufà: «Signuri, facitili ridi­ ri! Signuri, facitili ridiri!» zoccu cci avìanu dittu chiddi di lu zitaggiu, cci parsi 'na cosa fatta apposta; nesci unu cu un marrùggiu, e a Giufà cci nni detti pi iddu e pi àutru. Allura vitti Giufà ca la megghiu era di zittìrisi e curriri a la taverna. Lu tavirnaru comu lu vitti cci detti lu restu, ca l'avía mannatu cu la matinata, e s'arricugghíu 'n versu vintitrì uri; e poi cci detti la coffa. Palermo. Giufà com'era menzu lucchignu nuddu cci facía 'na facci, comu dicissimu di 'mmitallu o di dàricci quar­ chi cosa. Giufà iju 'na vota nna 'na massaría, pi aviri quarchi cosa. Li massarioti comu lu vìttiru accussì squa­ sunatu, pocu mancò ca 'un cci abbiaru li cani di supra; e nni lu ficiru jiri cchiù tortu ca drittu. Sò matri capíu la cosa, e cci pricurau 'na bella bunàca, un paru di càusi e un gileccu di villutu. Giufà, vistutu di camperi iju a la stissa massaría; e ddocu vidìstivu li gran cirimonii!.., e lu 'mmitaru a tavula cu iddi. 'Sennu a tavula, tutti cci fa­ cìanu cirimonii. Giufà pi 'un sapiri leggiri e scriviri comu cci vinía lu manciari, pi 'na manu si jinchìa la panza, pi 'n'àutra manu chiddu ch'avanzava si lu sarvava 'nta li sacchetti, nna la còppula, nna la bunàca; e ad ogni cosa chi si sarvava dicía: «Manciati, rubbiceddi mei, cà vuàtri fustivu 'mmitati!» Palermo. 'Na vota la matri di Giufà iju a la Missa; dici: «Giu­ fà, vaju a la Missa; tirati la porta.» Giufà, comu niscíu sò matri, pigghia la porta e la metti a tirari; tira tira, tan­ tu furzau ca la porta si nni vinni. Giufà si la càrrica 'n coddu, e va a la Chiesa a jittariccilla davanti di sò matri: «Ccà cc'è la porta!...» Su' cosi chisti?!... Palermo. Si cunta ca 'na vota cc'era Giufà; sò matri si nni ij' a la Missa e cci dissi: «Giufà, vidi ca staju jennu a la Missa, vidi ca cc'è la hjocca, e avi a scuvari l'ova, la pigli, cci duni a manciari la suppa e pùa la minti 'n capu arrieri, ca nun bazzi ca s'arriffriddanu l'ova.» 'Nquà Giufà pigghia la hjocca, cci fa la suppa cu pani e vinu e la civa, tantu chi la civava ca cci la fuddava cu lu jitu e l'affuccà' e mu­ rì'; quannu Giufà vitti la hjocca 'n puortu, dissi: «Ora comu fazzu, ca l'ova s'arrifriddanu! ora mi cci min­ tu ia 'n capu l'ova.» Si leva li canzi e la cammisa e s' 'ncula 'n capu l'ova, e si cci assetta. Vinni sò mà' e cci gridava: «Giufà, Giufà!» Arrispunni Giufà: «Chila, chila, 'un cci puozzu viniri ca sugnu hjocca e sugnu misu 'n capu l'ova, manzinò s'arrifriddanu.» Sò matri si misi a gridari: «Birbanti, birbanti! ca tutti l'ova scafaz­ zasti!» Si susi Giufà e l'ova eranu tutti 'na picata. Casteltermini. ti sulle uova; che non si raffreddino (nun bazzi, non faccia). gea cu lu dito; e così l'affogò e la chioccia morì. cazi. Giovanni. Caminannu pi 'na campagna sularina, 'na vota a Giufà cci vinni di fari acqua. Ddoppu chi finíu, sapiti com'è quannu si piscia? ca va facennu tanti viuledda e curri. Giufà si vota cu li viuledda e cci dici: «Tu pigghi pi ccà; tu pigghi di ccà, tu pigghi pi ccà (parrannu pi l'ari­ na), e io pigghiu pi ccà;» e scinníu. Giustu giustu ddà sutta cc'era 'na grutta, e cc'eranu 'na pocu di latri chi si stavanu spartennu 'na pocu di dinari. Sentinu accussì, dici: «Ah! pi santu Dima! ca la Giustizia vinni a pigghiàrinni, e nni sta atturniannu!» e scapparu lassannu li dinari ddà. Scinni Giufà, vidi sti gran dinari: nè gattu fu nè dammaggiu fici, e si li pig­ ghiau. Palermo. Giufà duvennu purtari li dinari a la casa, si scantava ca cci li pigghiavanu; e chi fa? li metti 'nta un saccu e di supra cci metti spini di sipàla pi fari avvidiri ca 'un era nenti chiddu chi purtava. Si lu jetta arreri li spaddi e scie e scorre. arranca pi la casa. Li picciotti lu scuntravanu: «Giufà, chi porti?» «Occhi di cucca;» (sintennu parrari di la munita d'argentu chi lucía). 'Ncugnavanu li manu pi tuc­ cari e si puncìanu: «Ahi ahi!» Passava di 'n'âtra banna; li picciotti: «Giufà, chi porti?» «Occhi di cucca.» Tuccavanu: «Ahi ahi!» e accussì Giufà juncíu a la casa e cci purtò sani e sanseri Palermo. Cc'era 'na vota un prupriitariu, e si pigghiau un cra­ pìcciu. 'N tempu di 'mmernu cci dissi a un 'nnividu: «Si tu ti fidi di scurari ccà supra la rina vicinu lu mari comu ti fici tò matri, ti dugnu cent'unzi quannu agghiorni vivu; s'agghiorni mortu, perdi lu còriu.» A stu fattu cci misiru guardii: «Guardàti a chistu!» Di notti tempu passa un bastimentu. Ddu poviru mi­ schinu chi era a la spiaggia, stinníu li manu comu si s'a­ vissi vulutu quadiari cu lu lumi di lu bastimentu. Jurnau la matina; rifireru li guàrdii a lu prupriitariu: «Signuri, tutta a notti la fici nudu; ma a la menzannotti passau che non sia stata toccata. un bastimentu cu lu lumi, centu migghia a mari, e iddu si quadiau.» Risposta di lu prupriitariu a chiddu di la scummissa: «Aviti persu: vi quadiàstivu, e pirdistivu la scummissa.» Chiddu chi persi la scummissa si mittíu chiancennu e iju nni Giucà. Dici Giucà: «Chi hai ca chianci?» Dici: «Stanotti cci fu chiddu tali chi si pigghiau stu crapìc­ ciu, e pirchì passau lu bastimentu, e io fici accussì cu li manu, dici ca mi quadiai. Comu pò essiri chistu?... E ora io persi la scummissa!» Giucà cci arrispunni: «'Un ti scantari: ccà sugnu io. Ma dimmi: nni li spartemu li picciuli si io vinciu pi tia?» «Sì.» Eccumi ca Giucà accattau un zimmili di carvuni e un crastu: e misi lu zimmili di carvuni addumatu a un capu di Trapani a li Scappuccini; pigghiau 'na gradigghia, e la misi a di­ rizioni di li Cappuccini a la Loggia. Pigghia stu crastu, e lu misi supra la gradigghia, e lu focu lu misi a li Cap­ puccini; e misi a firriari ddu crastu senza focu. Tutti l'aggenti vidennu a sta bestia fari st'operazioni, lu crastu a la Loggia e lu focu a li Cappuccini, cci spijavanu chi facia; e Giucà cci dicía: «Arrustu stu crastu.» Ecco chi passa chiddu di la scummissa; dici: «Chi fai, Giucà?» «Arrustu stu crastu.» «E lu focu presso Torrigni. unn'è?» «A li Scappuccini.» «E comu, armali!» «E missèri e armali veru, dici Giucà, comu pò essiri mai ca chiddu si quadiava cu lu lumi di lu bastimentu centu migghia arrassu? Comu 'un si pò arrustiri chistu, 'un si putía quadiari chiddu.» A stu fattu Giucà cuntau tutti cosi a li genti, e chiddu cci appi a dari la scummissa. Trapani."
  },
  {
    "text": "'Na vota cci fu un gran matri-Fulippa, ca 'un avennu comu quasàrisi, iju nn'ôn scarparu pi jirisi a pigghiari un paru di scarpi. 'Nsaja chisti, 'nsaja chiddi, nni truvò un paru chi cci assittavanu 'na galantaria. Nna 'na vutata d'occhi jetta c'un sàutu fora la putia e si nni fuj cu li scarpi misi. Lu mastru comu lu vidi fùijri si cci jetta d'appressu gridannu: «Affirratilu! ca li scar­ pi m'arrubbau! affirratilu!....» Li genti lu stavanu affir­ rannu, ma chiddu, prontu, dici: «Lassatimi jiri, ca scummissa è!....» E dicennu chistu li genti lu lassaru passari cridennu ca era 'na scummissa di cu' sapia curriri cchiù assai. E lu poviru scarparu arristau curnutu e va­ stuniatu. Palermo."
  },
  {
    "text": "'Na vota cc'era un viddanu chi purtava 'na ritinata di scecchi. Li scecchi eranu tridici, e n'àutru nn'avía di sut­ ta iddu. 'Nca caminannu caminannu juncíu 'nt'ôn paisi; cc'era 'na festa, e si misi a'llianari vidennu zoccu si facía 'nta lu paisi. Quannu fu ura di jirisinni e sicutari lu sò caminu cunta li scecchi, e nni trova unu di menu: eranu dudici. Dici: «Ah, mischina mia! ca un sceccu mi manca!... E com'hê fari?...» E li cunta: «Unu, dui, tri, quattru...» sina a dudici..., pirchì lu sceccu suo 'un cci lu mittía. Cunta arréri; ed eranu dudici; lu puvireddu si misi a chianciri ca cci avìanu pigghiatu un sceccu. Lu scontra un vurdunaru: «Cumpari, ch'aviti?» «E ch'aiu ad aviri!.. ca avía tridici scecchi e mi nni tro­ vu dudici!... «Veru, cumpari?» e si metti a cuntari li scecchi; cunta li scecchi ed eranu tridici; dici: «E 'un su' tridici?» «Gnirnò, dudici sunnu: taliati: unu, dui, tri, quattru, cincu, sei, setti, ottu, novi, deci, unnici e du­ dici!» «E chiddu ch'aviti di sutta?...» Comu senti ac­ cussì lu viddanu dici: «Aviti raggiuni, cumpari; avia lu sceccu di sutta e mancu mi nn'addunava!» Palermo."
  },
  {
    "text": "Cc'era 'na vota un carritteri; chistu si maritò e pigghiò 'na bedda picciotta. Quannu lu zitaggiu finíu e arristaru suli suliddi li ziti, si vôta lu carritteri e cci dici a la zita: «Lu vidi, Rusidda (dici): ora semu maritu e mugghie­ ri. Chi filicità!... Ora io m'accattu un cavaddu: mi fazzu un carrettu; e accussì vaju a càrricu, e nni vuscamu lu pani. Ma io aiu sta cosa: ca quannu tornu di fora, io 'un vogghiu travagghiari cchiù. 'Unca, vidi, Rusidduzza mia: d'ora 'n poi quannu io vegnu di fora, tu pigghi lu cavaddu, lu spaj, e ti lu 'nfili dintra, l'abbivìri; 'n summa cci pensi tu, ca io sugnu stancu.» La picciotta si misi a'r­ runchiari li spaddi; dici: «Chi nn'hè fari...» «Chi veni a diri?! 'Unca cu' l'avi a tràsiri lu cavaddu, io?!» «Io sti cosi 'un li sàcciu fari...» «E bonu, dici lu pic­ ciottu, ti lu 'nsigni.» «No: io 'un cci sugnu avvezza a sti cosi. A la mè casa io nun cc'era 'nsignata.» «E bonu, ti cci 'nsigni ora; a picca a picca.» «No, io lu ca­ vaddu 'un lu trasu...» «Ma comu si fa ca tu l'avi' a tràsi­ ri?!» «E io nun lu trasu comu nun lu trasu!» «E io ti dicu: o tu lu trasi, o finisci làdia.» «No no: nè ora nè fuori lu paese), tu prennerai lu cavallo, lu staccherai (dal carro), e lu metterai dentro.» La giovine si mise a tirar li spalle (in segno di rifiuto); dice: «Che n'aiu a fare (no: chesta non la farò).» «Oh? (dice lu sposo) che vuol dir che­ sto? Dunche chi l'avi a metter dentro lu cavallo, io?» mai!» A chistu lu picciottu si susi arrabbiatu, si sciogghi la curria: «Ora io ti dicu: O tu trasi lu cavaddu o io ti chiantu di manu... Va' trasi lu cavaddu!» «No ca nun lu trasu!» «Ahn! chistu cc'è?... Va' trasi lu cavad­ du!...» e appizza cu un gran corpu di curría supra li spaddi. Nni vulistivu cchiù di la zita? si metti a gridari com'arsu: «Ahi! moru! 'un lu vogghiu tràsiri lu ca­ vaddu! 'Un lu vogghiu tràsiri!» «Va' trasi lu cavaddu, t'aiu dittu!» e ddocu curriàti di livari lu pilu. E «va' trasi lu cavaddu!» e «no ca nun la trasu,» curreru li vici­ ni: «Figghioli figghioli, chi cc'è? ancora mancu siti maritati e cuminciastivu li sciarri! Chi è? pi lu cavaddu? Vegna ccà: lu trasemu nuàtri... Unn'è la cavaddu?» «Mai, dici la picciottu; era discursu...; lu cavaddu l'ave­ mu a'ccattari.» «E chi vi vegna un capustornu! p'un di­ scursu faciti tutta sta fera!!» Palermo."
  },
  {
    "text": "Truvannusi un burgisi 'nta 'na massaria cu tutti l'àutri a cummirsazioni cu lu patruni, e parlannu di pecuri e tu­ mazza, cci scappau di diri chi avía avutu cumplimintatu un tumazzeddu, ma chi li surci cci l'avìanu manciatu tut­ tu. Allura lu patruni, ch'era unu riccu e cu tanta di panza S. Ninfa. vomeri per non farli irruginiri, i topi rosero loro tutte li punte."
  },
  {
    "text": "'Na vota cci fu un galantomu chi iju a visitari lu 'Spi­ ziu. Ddà cc'era 'nta di l'àutri un foddi, chi cci misi a fari tanti cirimonii, e lu misi a'ccumpagnari. A certu puntu si firmau e cci dissi: «Ora va, quantu mi dati ca vi dugnu un cunsigghiu?» «Chi v'hè dari? cci dici lu galantomu. Pigghiativi un bajoccu.» E cci detti un bajoccu. Comu lu foddi appi stu bajoccu 'mmanu, cci dici: «Vicinu li fabbrichi 'un cci passari.» Lu galanto­ mu sintennu accussì dissi 'nta iddu: «Va, 'un cc'è mali: lu cunsigghiu è bonu.» Ddoppu un pizzuddu, lu foddi si vôta arreri: «E si vi dugnu n'àutru cunsigghiu, mi lu dati n'àutru bajoccu?» Lu galantomu pinsau; poi cci dis­ si: «Vaia st'àutru bajoccu!» E cci lu detti. Lu foddi si lu pigghia, e cci dici: «Grapi l'occhi a lu vutari.» Lu galantomu mussiau, pirchì cci parsi 'na cosa frid­ da; ma puru si cuntintò. Lu foddi cci dici 'n'àutra vota: «Si mi dati quatturrana, io vi dugnu un cunsigghiu ch­ hiù megghiu di chisti dui.» «All'arma di st'àutri quat­ turrana! Ccà, pigghiàti,» cci dici lu galantomu, e cci pruìju li quatturrana. Lu foddi si li pigghia, e cci dici: «E cu foddi 'un cci parrari!» e cci scattía 'na scorcia di coddu, e fuiju. Lu galantomu vitti ca lu foddi avía rag­ giuni e 'mparau a costi soi. Palermo."
  },
  {
    "text": "'Na vota cc'era unu ch'avía passatu la sò vita arrub­ bannu e assartannu li genti. Scansa ora, scansa poi, la Giustizia l'accapitau e lu misi carciaratu; cci niscíu la sintenza, e fu cunnannatu 'n vita, senza putiri viviri àu­ tru chi vinu. Stu poviru cunnannatu avía 'na figghia ma­ ritata, e a sta figghia cci niscìanu li ciriveddi pi stu patri Lu Judici 'un si putía capacitari di st'omu chi campa­ va vivennu sulu vinu; e facía 'nta iddu: «Viditi comu vannu li cosi! Io cridía ca 'n capu a 'na misata di sta vita, st'omu si l'avia a cògghiri, e iddu campa ed è cu tanta di saluti!» 'Na jurnata la figghia va ni stu Judici e cci dici: «Si­ gnuri Judici, io sacciu un 'nniminu, ca nun mi l'avi sapu­ tu 'nniminari nuddu. Si vassìa 'un cci la sapi mancu , mi l'aggrazia a mè patri?» «E qual'è stu 'nniminu?» cci spija lu Judici. «Vassía chi nn'avi a fari! Prima m'avi­ vi a dari parola ca mi l'aggrazia, e poi io cci lu dicu.» «Ti sia cuncessa! ci dici lu Judici. Si io 'n tempu tri jor­ na 'un ti 'nniminu stu 'nniminu, tu ti porti a tò patri a la casa.» Si vòta la figghia e dici: «Oggi è l'annu mi fu patri, Ed aguannu mi fu figghiu. E lu figghiu chi nutricu È maritu di mè matri.» Lu Judici cuminciò a pinsari supra stu 'nniminu e cci dissi di turnari doppu tri jorna. A li tri jorna iddu stava niscennu foddi di lu tantu smiruddàrisi pi sciogghiri stu 'nniminu. Vinni la figghia: «Ora va, Signuri Judici, chi veni a diri lu mè 'nniminu?» «Cummaruzza, cci dici lu Judici, diciti chiddu chi vuliti: ma io stu 'nniminu 'un l'aiu pututu 'nniminari; spijatimillu vui, e io v'allibertu lu patri.» La picciotta cci dici: «Io sugnu figghia di lu carciaratu, e ogni jornu cci aiu jutu a dari minna di la grada; e iddu è ddocu sanu e chinu di vita.» Comu lu Judici 'ntisi sta cosa, cci affacciaru li larmi all'occhi; pigghia pinna e carta, scrivi la sintenza: «Chi sia scarciaratu lu patri di sta giuvina chi l'avi libbi­ ratu di la morti.» Iddi arristaru filici e cuntenti E nuàtri semu ccà senza nenti. Palermo."
  },
  {
    "text": "Un omu si partíu di lu paisi, pi jiri a parti furastera, e ddà si iju a 'mpijari 'n sirviziu d'un Abbati. Quann'avía passatu bastanti tempu di fidili sirviziu, cci vinni disíu di vìdiri la mugghieri e lu paisi unn'era natu. Cci dissi a l'Abbati: «Signuri, io l'aiu sirvutu tantu tempu, ma ora vogghiu turnari a lu paisi.» «Si, figghiu mio, cci dissi l'Abbati, ma prima di turnari io ti divu dari li tric­ cent'unzi chi t'aiu arricugghiutu. Tu ti cuntenti di tri ri­ gordi, o di li triccent'unzi?» Lu servu cci rispusi: «Io mi cuntentu di li tri rigordi.» «Allura senti: Primu: Cu' cancia la via vecchia pi la nova, Li guai ch' 'un va circannu ddà li trova. Secunnu: Vidi assai e parra pocu. Terzu: Pensa la cosa avanti chi la fai, Ca la cosa pinsata è bedda assai. Te' ccà stu pani: chistu l'avi' a rumpiri, quannu ti trovi 'nta li veri cuntintizzi.» E lu bon'omu si partiu. Camina, camina, e si 'ncuntrau cu àutri viaggiaturi. Chisti cci dis­ siru: «Nuàutri avemu a pigghiari di l'accurzu. Vuliti vèniri cu nui?» Iddu pinsannu a li tri rigordi di lu sò pa­ truni cci rispusi: «Nenti, amici miei, io fazzu la via chi staju facennu.» Arrivannu a menza strata: buhm! buhm! senti 'na pocu di scupittati. «Figghioli, chi fu?» Li latri ammaz­ zaru li so' cumpagni. «Haju guadagnatu li primi cen­ t'unzi!» dissi iddu allura, e sicutau a caminari. Camina, camina, arrivau a 'na tratturia. Era affamatu comu un cani, chiamau robba, e cci fu apprisintatu un gran piattu di carni chi dicia: manciami manciami! Metti la burcet­ ta, arrimina, agghiazzau tuttu di lu spaventu: era carni d'omu apparicchiata! Vulía addimannari chi cunsistìa dda sorti di manciari, vulía fàricci 'na cancariata a lu tratturi, ma a stu puntu pinsau: Vidi assai e parra pocu; e si chiantau. Veni lu lucanneri, fannu lu cuntu, paga, e si licenzia. Ma la lucanneri lu tratteni e cci dici sti fur­ mati palori: «Evviva, evviva! v'aviti guadagnatu la vita. Tutti chiddi ch'hannu dumannatu supra lu mè man­ ciari 'un hannu jutu nni S. Petru pi penitenza, hannu statu ammazzati, e billissimamenti cucinati.» «Haju guadagnatu l'àutri cent'unzi,» dissi lu bon'omu, ch' 'un cci paría veru ch'avía sana la peddi 'nsina a st'ura. Arrivatu chi fu a la sò paisi si arrigurdau di la sò ca­ suzza; vitti la porta avvutatedda, e si 'nfilau. Guarda e 'un vidi a nuddu, solu 'mmenzu la càmmara cc'era 'na ta­ vulidda, bedda cunzata cu du' bicchieri, du' burcetti, du' seggi, sirviziu pi dui. «Com'è sta cosa? dissi, io la las­ e battiri fortemente, tanto da non esserci bisogno di far annari a Roma per aver la penitenza da scontari. è participio di avvutari, voltari. sai sula a mè mugghieri, e ccà trovu cosi apparicchiati pi dui! 'Mbrogghiu cc'è.» E s'ammucciau côtu côtu sutta lu lettu, darreri la pidagna, pi vidilla tutta. 'Un avía scap­ patu un mumentu, e vidi vèniri a sò mugghieri ch'avía nisciutu tanticchia pi 'na quartaredda d'acqua. E ddoppu un pizzudddu, vidi tràsiri linnu linnu un parrineddu, e s'assittau a tavula. «Ah, chistu è?» E stava niscennu pi dàricci 'na fraccata di lignati; ma cci vinni a menti l'urtimu ricordu di l'Abbati: Pensa la cosa avanti chi la fai, ca la cosa pinsata è bedda assai; e si trattinni. Li vidi sèdiri a tavula a tuttidui. Ma prima di mittirisi a manciari si vutau sò mugghieri cu lu parrineddu, e cci dissi: «Figghiu mio, dicemu lu solitu patinnostru a 'ntinzioni di tò patri...» Iddu comu senti la cosa, nesci di sutta lu lettu chiancennu e ridennu pi la cuntintizza, si abbrazza e si vasa a tuttidui, ch'era 'na tinnirizza a vidil­ lu. Si rigorda di lu pani di lu patruni, ca cci dissi ca si l'avía a manciari 'nta li so' cuntintizzi, rumpi lu pani, e si cci sdivacanu supra la tavula tutti li triccent'unzi, chi lu patruni cci avía misu ammucciuni dintra lu pani. Iddi arristaru filici e cuntenti. E nui ccà nni munnamu li denti. Palermo."
  },
  {
    "text": "'Na vota cc'era un Rignanti e iju a caccia; si nni vinni l'acqua, e si iju a'rriparari nna la casa d'un poviru cam­ pagnolu. Stu campagnolu avía 'na figghia veru di talen­ tu, ca di lu tantu talentu ch'avía pincía aceddi pi l'aría. 'Nta sta casa cci ficiru un bonu trattamentu a lu Re, di chiddu chi si pòttiru privaliri; e lu Re nni ristò ammira­ tu. Comu scampau, e lu Re si nni turnò a Palazzu, pig­ ghia un stafferi, pripara 'na turta, un crapettu, 'na ricotta e un pezzu di dudici tarì e cci dici: «Va' nna stu tali campagnolu e cci dici ca sta jurnata sti cosi si li mancia­ un pi mia.» Lu stafferi era gulutu; rumpi la torta e strata strata si nni iju spizzuliannu menza; poi s'arrustíu un quartu di lu crapettu; poi si manciò menza ricotta, e la livò di la fascedda; scanciò lu dudici tarì, e si nni chiantò sei; va nni lu campagnolu: «Mi manna lu Re, e dici: aviti a scusari, v'aviti a manciari sti cosi pi iddu.» La figghia capíu ca lu Re 'un putía mannàri ddi cosi sminzati, dici: «Quantu 'ncòmmudu, figghioli! Cci aviti a fari tanti cosi a lu Re, e cci aviti a diri sti paroli: Dudici su' li misi di l'annu: Sei, pirchì? La 'nfasciata era sfasciata: Menza, pirchì? E quattro caminannu, Pirchì vìnniru tri? La Luna è chintadecima: Diciticci accussi.» La stafferi loccu loccu cci purtò la 'mmasciata, e lu Re capíu ca lu stafferi s'avía manciatu mità di lu cumpli­ mentu; e lu castigau di làdia manera. Poi pigghiò cuntu di la picciotta, e siccomu vitti ch'era 'na cosa bona veru, si la maritò. Iddi arristaru filici e cuntenti, E nuàtri semu ccà senza nenti. Palermo."
  },
  {
    "text": "Un viaggiu cc'era un figghiu di Re, e cc'era 'na pic­ ciotta puviredda biddissima; e stu Riuzzu la pritinnia. La nanna di sta picciotta si figurava ch'era smaccata, chi lu Riuzzu vulía a chista, e si misi a fari: «Nenti, 'un po' essiri, vassa cerca ad àutru smaccari, ma a mè niputi 'un la smacca.» Intantu però stu figghiu di Re cci accumin­ ciau a cugghiricci la primura a sta picciotta. La vecchia jia a lavari e a sta niputi la tinía sempri 'nchiusa, ca di quantu era biddissima 'un la facía vìdiri a nessunu. Sic­ comu chistu poi cci avia avutu la primura, cuminciau a vuliri jiricci dintra a l'ammucciuni di la mamma e di lu Re, chi 'un vulía chi si la pigghiava, ch'era puviredda. Cci fici stigghi di casa a dda puviredda a tinuri lu Re chi era: sempri dicennu chi la vulía pi spusa. Lu sappi sò patri, lu Re; dici: «Zitu l'hê fari cu 'n'àutra, e cci l'aiu a pricurari làdia brutta ma ricca.» Lu sappi lu figghiu; dici: «Assolutamenti 'un ni la vogghiu; a chidda vog­ ghiu.» Intantu pirò cci facía miniscordi supra la picciot­ ta: «Unn'è bona, chissa è figghia di lavannara.» Ma comu dicía accussì cu la vucca, cu lu cori si nni 'ntirna­ va. Ddoppu chi già si iju a spusari a la làdia, cchiù si nni 'ntirnau; e nni cadíu malatu. Cadennu chi faci malatu, idda chi fa? «Com'hê fari, dici, jeu pri putìricci parla­ ri?» Dici: «Havi a ristari senza nè maritu idda; ed iddu cci avi a perdiri la vita.... Com'hê cumminari? Ora mi vestu omu, cu 'na citarra 'n coddu, cci passu sutta lu pa­ lazzu e poi pensu jeu.» La sira si vistiu omu, e cci iju a cantari sutta la fine­ stra di lu palazzu: Pigghia la bedda e pigghiala pi nenti, 'Un ti curari di robba e dinari, La robba si nni va comu lu ventu E di la bedda ti nni pô' prijari; Affaccia, beddu, e sentimi cantari Affaccia e vidira' comu si mori.» Affacciannu cci sparau la puviredda e piscau a lu Re, e lu Re morsi sutta la botta. Li genti cuminciaru a fari: «E cu' fu?» «E cu' fu?» «Fu un omu!» « Fu un omu!» e 'un si potti sapiri. E intantu avía statu la cara amurusa puvuredda chi iddu avía pritinnutu. Montevago."
  },
  {
    "text": "'Na vota Petru Fudduni ln pirriaturi era chi travag­ ghiava a lu Cimitèriu, ddà, vicinu la Chiesa di Santu Spiritu; passò unu e cci dissi: «Petru, qual'è lu meg­ ghiu vuccuni di l'omu?» Si vota Petru Fudduni: «Llu­ vu;» e finíu. 'N capu all'annu Petru Fudduni travagghiava ancora a la stissa banna; era assittatu 'n terra chi rumpeva petri. Passa arreri chiddu di l'annu passatu, e cci dici: «Pe­ tru, cu chi?» sintennu diri: cu chi è bonu l'ovu di man­ ciari: «Cu lu sali;» cci arrispunníu Petru Fudduni. Ed era di testa accussì fina ca ddoppu un annu si iju a'rri­ gurdari di 'na cosa chi cci avía spijatu chiddu chi passa­ va! Ora stu Petru Fudduni era un gran pueta naturali, e si nni cuntanu assai di li tanti dubbii chi appi cu Vinizianu, cu lu Dottu di Tripi e macari cu li megghiu di la Cicilia; e lu sfurtunatu 'un avía mancu pani di manciari, e s'avìa a'ffannari facennu lu pirriaturi. Palermo. s'iniziò lu Vespro Siciliano."
  },
  {
    "text": "Ràisi Vitu Lùcchiu. A tempu ca li Turchi pigghiavanu li Ciciliani priciu­ neri, cc'era un tali di Vitu Lùcchiu ch'era purpajolu. Si truvau 'nta la praja di S. Todòru na barchitta turca p'assartari a chiss'omu e a sò frati cu dudici omini. Raisi Vitu comu si vitti assartari, pigghia la fìscina e nni 'ncoccia unu, e cci fa nèsciri tutti li vudedda a mari. Jet­ ta 'n'âtra fiscinata e nn'afferra n'àutru: e chist'omu sen­ z'essiri curpitu! Jetta arrè, e nnammazza n'àutru: e poi n'àutru. Stancau; fu pigghiatu priciuneri, e lu purtàru 'n Tunisi, 'nsèmmula cu sò fratellu. Comu juncíu, lu purtaru a vìnniri. Vinni un mircanti, e si ricattau chiss'omini, e si li purtau a campagna, deci, unnici migghia fora tirrenu, vicinu di spiaggia, e lu mitti a travagghiari. Eranu sei, setti misi chi travagghiavanu chisti frati; 'na jurnata cci dissi a chiddi chi travagghiavanu cu iddu: Fiabe novelle e racconti popolari siciliani Vol. IV Giuseppe Pitrè «Picciotti, cci vuliti vèniri cu mia? Si viàtri vi fida­ ti, io vi portu cu mia.» «Zu Vitu mio, cci dissiru tutti, cci vinemu.» E fòru tutti d'accordu. La Duminica lu patroni li firmava e niscía. 'Nca, comu lu vittiru fora, 'sceru tutti e si nni fujeru. Ma, pu­ vireddi, a certu puntu 'un pòttiru fari nenti: fôru attuppa­ ti di li Turchi, e si nni jeru pi sò casa, a travagghiari a lu solitu. Lu 'nnumani turnau lu mircanti, e li truvau chi travagghiavanu. All'ottu jorna vinennu, rivucò arrè di tutti ottu jirisin­ ni. Di l'ottu mancau unu, ca nun vosi fùijri. Lu pigghia­ ru e cci misiru lu 'uccàgghiu 'mmucca e fujeru pi sò via, a praja. Vìttiru la varca bella pronta e li Turchi durmìa­ un: cu' a basciu, e cu' 'n cuverta comu tanti ballìri. Si jetta a mari Rasi Vitu cu li gammi arzati, e acchiana a bordu; chiamau a tutti cu signu, e li fici acchianari tutti a unu a unu. Quannu fôru tutti acchianati s'arruspigghiau un turcu di 'n cuverta. «Eh pi Maumettumilia!» e pigghiau lu tagànu. Lu Cristianu si 'nfila di sutta, e cu lu tagànu di stu turcu l'ammazza e si pìgghia l'armatura. Li dogghi addumaru; s'arruspigghiaru l'àutri: «Mau­ mettumilia!» Tiranu lu tagànu: l'àutru cci leva lu tagànu, e cci tagghia la testa. Li Turchi eranu setti; di setti nn'ar­ ristaru cincu, e durmianu ancora. Sarpau Vitu l'àncura e fici vela. Quannu fôru quasi un migghiu a mari, la varca si musiau e nisceru ddui. Quannu vìttiru aggenti assai, tiraru tuttidui lu tagànu, e Vitu, comu vosi Gesu Cristu, a tuttidui l'aggiuccau; e nn'arristaru tri: lu patruni di la varca, e n'àutri dui. Nesci lu patruni di la varca; pigghia la pistola e tagànu, e spara a Rasi Vitu. Iddu scansau; jetta 'na taganata e si lu leva di 'mmenzu; e nn'arristaru dui suli, di setti... Vela! pi 'n Trapani. Si sappi chi ssa varca fu arrubba­ ta. Lu Re Turcu, ordini: «'Na quadara cu l'ogghiu; si si pigghia ssu birbanti, nna la quadara cu l'ogghiu!...» 'Na scuna apposta fatta di lu Re; parti; la varca l'appi a vista. Ddi dui turchi d'abbàsciu avìanu la 'ntinzioni di sfunnari la varca pi falli jiri 'n funnu. Scinni Rasi Vitu: «Senza fidi cani! Maumettumilia!» e duna a li Turchi. Assummannu 'n cuverta vidi la scuna turca pi dappres­ Fiabe novelle e racconti popolari siciliani Vol. IV Giuseppe Pitrè su. Curri, curri! e la scuna dappressu. Lu puvireddu 'un putía cchiù, assicutatu sempri di sta scuna chi cci java di fittu di fittu. S'arridducíu fina a Mazzàra. Ddà scinni; Sanità: 'n quarantina. Cc'eranu li dui turchi. Tannu cu' dava dui turchi priciuneri, avía un cristianu 'n cumpen­ su. Cc'era sò frati; Rasi Vitu fici lu cànciu; cci detti a Mazzàra li turchi, e si pigghiau a sò frati. E chistu è lu fattu di lu valurusu Rasi Vitu Lùcchiu."
  },
  {
    "text": "Si cunta e si raccunta ca cc'era 'na vonta 'n Cicilia un Re ch'avia un figghiu; chistu era di vintidu' anni e mancu spijava di maritarisi. Lu Re lu cunsigghiava sempri; ma iddu, nenti. Finalmenti: tira tu, e tira ia, si spusà' e si pi­ glià' la figghia picciula d'un Principi. Finuta la festa, lu Riuzzu si minti 'nta la sò càmmara tuttu malanconicu e nichiatu. La zita cci dici: «Chi avi' ca si' accussì siddia­ tu?» «Chi aiu? Haju, Tirisina mia, chi âmu a fari giu­ ramientu, ca cu' mori prima di un', cu' resta vivu avi a jiri a guardari tri jorna doppu morti nni la supurtura lu mortu.» «Mi cridía chi era! chissu è nenti,» dici la zita. Pigghia la spata, ca cc'era la cruci, e vasàru la cruci pi giuramientu. Doppu un annu di lu matrimoniu cadi malata Tirisina, e mori. Lu Riuzzu cci fa fari pompi e finirali, e la sira si pigghia la spata, du' pistoli, munita d'oru e d'argentu, e ne­ sci; va nni lu sagristanu, si fà gràpiri la chiesa e la su­ purtura, e sulu suliddu si nni scinni ddà. Cci dici a lu sa­ gristanu: «Doppu passati tri jorna vieni a'scunti si ia tuppiu; e tu mi apri; si ia un tuppiu fina la sira, voli dira un viegnu cchiù.» E cci detti cent'unzi di cumpri­ mientu. Lu Riuzzu apri lu tabbùtu, la guarda, adduma li Fiabe novelle e racconti popolari siciliani Vol. IV Giuseppe Pitrè torci e si minti a lagrimari. Passa la prima notti: a la se­ cunna, senti un rimùri 'mmiezzu lu tabbùtu, e affaccia un sirpenti firoci cu tanti sirpintuzzi picciuli; lu sirpenti si jetta supra la giùghina morta; lu Riuzzu si fa di curag­ giu, pigghia la pistola, cci spara e l'ammazza; e l'àntri sir­ pintuzzi picciuli si nni vannu e doppu un pizzuddu tor­ nanu cu la vucca china di erva, la mìntinu nni la firita, nni la vucca, nni l'uocchi, nni tuttu lu cuorpu di lu sir­ penti; lu sirpenti arriveni, si susi e fuj. Lu Riuzzu, mara­ vigghiatu, pigghia dd'erva, la minti nni la vucca e nni lu cuorpu di la mugghieri, e idda annivisci. Dici: «Ah! quant'avi chi duormu!» Iddu l'assetta 'n capu lu tabbù­ tu; poi guarda tuttu sbavuttùtu, e vidi un pirtusu d'unni vinni lu sirpenti, pigghia la mugghieri pi lu vrazzu, e l'accu­ mencia a nèsciri di ddu pirtusu. Nèscinu, e spuntanu 'mmezzu 'na pocu di petri; duna a manciari a la mugghie­ ri, e pùa vidi quantità di dd'erva chi fici annivisciri la mugghieri. Si nni cull' un gran fasciu, e partinu, e si nni vannu 'n Parigi di Francia, e s'allocanu un palazzu vici­ un lu hjumi di la cità. Passatu ciertu tiempu, iddu pinsà' di fari mircanzia; dici: «Tirisina, ccà io un vuogghiu stari; pòzziu vuo­ gghiu nèsciri e fari mircanzii.» Pigghia 'na fimmina onesta e di buonu custumi, la minti pri sèrviri a la mugghieri e parti p'un misi cu diri chi quannu turnava, pi signali jit­ tava tri cannunati. Parti sicuru di la mugghieri. Pi disgra­ Fiabe novelle e racconti popolari siciliani Vol. IV Giuseppe Pitrè zia 'na jurnata passa di la casa di sta signura un Capitanu di truppa napulitanu; la vidi e cci jetta l'uocchi. La giù­ ghina 'un cci badà', iddu chiama 'na vecchia e cci dici: «Matri granni, mi la vuliti fari 'na parlata, ca 'nta stu pa­ lazzu cc'è 'na giùghina, e ia cci vurria diri 'na parola? E vi dugnu ducent'unzi.» La vecchia iju nni la giughina, e tantu fici e tantu dissi ca cci fici cridiri ca cci avièvanu a fari lu pignuramientu 'nti la casa. «Haju 'na càscia (dici) china di robba, e mi la vuonnu pigghiari; vossia mi la vuoli sarvari ccà?» Rispunni la giùghina: «Purtàti­ la.» Subbitu la vecchia va nni lu Capitanu cci lui dici; iddu accatta 'na càscia granni, si minti dintra lu Capita­ un, e la vecchia la fa purtari nni la signura Tirisina. La notti quannu vitti ca idda durmia, nesci lu Capitanu di la càscia, pigghia dda signura, si la minti nni lu bastimientu e si la porta. A lu misi vinni lu maritu, spara li tri cannunati e nun vidi affacciata la muglièri a lu barcuni; subbitu lassa lu bastimentu, va a la casa e un trova la muglièri; vinni lu bastimientu cu tutta la mircanzia, e si nni va a Napuli e si fa surdatu. Un juornu lu Re fici 'na gala, e li truppi eranu a spassu; ogni capitanu avía a sò muglièri a braz­ zettu. Lu Riuzzu ca già s'avía fattu surdatu canusci a so muglièri cu ddu capitanu; la muglièri canusci a lu mari­ tu; e cci dici: «O Capitanu, mè maritu cc'è: e comu fazzu?!» Lu Capitanu si lu minti all'uocchiu, ed era nni la sò cumpagnia. 'Mmita 'na pocu di Furera e Capurala; iddu la Riuzzu era già bazzu uffiziali, Fureri. Mentri manciava, lu Capitanu parla a lu cucinieri, e ccà fa mìn­ tiri 'na pusata d'argentu nni la sacchetta di la tonica di lu Fureri. Manca la pusata; si trova nni la sacchetta di stu 'nnuccenti. Cunsigghiu di guerra: lu pòghiru Fureri fu cunnannatu a la ficilazioni. Chistu avia n'amicu surdatu, fidatu sò. Cci dissi: «Amicu miu, quannu mi sparanu li surdati, tu fa' 'na forti fumata. Mentri li surdati fannu lu portat'armi! te' st'erva, mi la minti 'mmucca e nni li chiaghi e ti nni va'.» Basta, lu ficilàru; 'mmezzu la fumu l'amicu cci minti l'erva 'mmucca; iddu annivisci, si susi e si nni va am­ mucciuni. 'Ntra un paisi luntanu succedi ca cadi malata la figghia di lu Re e arriva quasi a morti, e un cc'eranu miedici chi cci puòttiru dari vita. Lu Re jetta bannu pi tuttu lu re­ gnu, chi «qualunchi veni e fa stari bona a mà figghia, si è schiettu cci la dugnu pi muglièri; si maritatu, lu fazzu Principi.» Stu Riuzzu si vesti di Dutturi e si prisenta a Palazzu riali; trasi e trova un saluni chinu di miedici; as­ serva la malata e la trova quasi morta; e già dava l'urtimi suspiri. Dici: «Maistà, già vostra figghia è morta, ia aiu un miezzu, ca la fazzu stari bona, ma vuogghiu essiri di sulu e sulu cu la 'Nfantina.» Lu Re cci la cuncidíu. Quannu arristà' sulu cu la malata, niscíu dd'erva cci la minti 'mmucca, nni lu nasu; idda suspira, e subbitu stà bona. Cuomu la Re l'appi bona, dici: «Dutturi, ora mà figghia è tò muglièri.» «Maistà, mi pirduna, ia sugnu maritatu.» Rispunni la Re: «Dimmi chi grazia vùa?» «Maistà, ia vuogghiu essiri Giniralissimu di tutti li Riggi­ menti.» «Ti sia cuncessu.» Pigghia lu gradu di Giniralis­ simu, e cci fa 'na gran festa, primu pri la figghia ca stetti bona, la secunna pri lu Giniralissimu; e si fici gala. Stu Ginirali 'mmità' li capitani di lu riggimentu unni era ddu Capitanu chi avía fattu ficilari ad iddu; doppu chi man­ ciaru li capitani lu Ginirali parla a un sirvituri, e fici mìntiri 'na cucchiaredda di argentu nni la sacchetta di ddu Capitanu, e pùa li fici circari e cci trovanu la cuc­ chiaredda e lu fa mìntiri 'n prigiuni, pùa lu manna a pi­ gghiari davanti la sò prisenza e cci dici: «Tu, comu si' maritatu o schiettu?» Rispunni lu Capitanu: «Signuri, nun sugnu maritatu.» «Ma la signura, chi vi veni ami­ ca?» Lu Ginirali pigghia du' surdati e la manna a pigghiari: quannu idda canuscíu lu maritu tutta si spavintà'. Iddu cci dici: «Vu' siti mugghieri di stu Capitanu?» Rispunni: «Nonsignuri, ca ia fu' arrubbata e stu Capitanu mi pur­ tà' ccà.» Lu Ginirali cci duna la sintenza di mintìricci 'na cammisa di pici a ogni ad unu e abbrucialli; e accussì finì' la sò vita doppu tanti stenti e travagli, e lu Riuzzu arristà' Giniralissimu. prima serie di la presente raccolta, (se un posto vi dovea trovari chesto dovea essiri allato a la LXX e LXXI). Più che di fiaba avi di lu racconto, tolta, s'intenne, la parte di lu serpe e dill'erba di la vita, che pur si riscontra ni la nostra Li tri belli curuni mei! n. XI; come lu preteso furto di lu cucchiaio ni lu Tradimento n. CXIV. Niente vi è dill'immerisimile, e forse non sarà difficile di trovarvi un fonno storico specialmente cull'aiuto di la seguente versione: Cui fa mali, mali aspetta. (Cianciana) Un marito e na mogghie, fanno promessa di piangersi ni la se­ poltura. Morì la mogghie e lu marito l'annò a piangiri stanno ni la sepoltura tutta na notte. Vide che un serpente annò a posarsi sul ventre di la morta e che a mezzanotte partì. La . notte lu stesso; e lu stesso anche la ., in cui però lu serpente li portò un mazzo di fiori. Marito e mogghie uscirono cu lu mazzetto. Per istrada lu marito s'addormentò sulle gamme di la mogghie; passò un capitano, ed ella fuggì cu lui abbannonanno lu marito. Costui svegghiatosi va a Sciacca da un suo compari, e sente che lu capitano se la gode cu la mogghie di lui. Va ad na lor festa; ed è fatto ammazzari e ta­ gghiuzzari. Lu compari lu ricompone, gli fa odorari lu mazzetto; egli rivive. Col mazzetto fa riviviri in Palermo la mogghie di lu Luogotenente generale di lu Re; in Napoli la Regina morta; ed è creato Vicerè. Da Vicerè ritorna a Sciacca, fa preparari un rogo e vi fa bruciari l'ingrata di la mogghie e lu tristo di lu capitano."
  },
  {
    "text": "Signuri, cc'era 'n Palermu un tunninaru chi vinnía tun­ nina a la chiazza dì Baddarò. 'Na nuttata si 'nsunnò un sonnu, e 'nta lu sonnu cci cumparíu unu e cci dissi: «Vô truvari la tò Sorti? va' sutta la ponti di li Testi, e la trovi.» Pi tri notti la stissa cosa. A la terza vota nesci, e va a li Testi, sutta lu ponti vidi un puvireddu tuttu sfar­ datizzu, si sfrinziau e si nni iju; chiddu lu chiamau, e iddu cci 'ncugnau. Era la sò Sorti. Dici: «Vidi ca sta­ notti a menzannotti, unni avi' misi li varrili di la tunnina sfossa, scinni, e zoccu trovi è tuo.» Lu tunninaru si pricura un palu, e si l'ammucciau pi la notti. A menzannotti si metti a sfussari. Leva 'na balàta, e trova 'na scala. Scinni e trova un magasenu granniusu tuttu chinu di munita d'oru, e poi giarri e pignati d'archi­ mìa, e cascavaddi d'oru. Chiuj arreri, attanga e si nn'acchiàna. Appena fattu jornu niscíu, e iju a scanciari la munita pi spignari la truvatura. Stu tunninaru cumin­ ciò a jisari la testa: si vinnianu casi, e iddu accattava; bell'àbbiti, e l'accattava: si sapi: Amuri, billizza e dinari, su' tri cosi chi 'un si ponnu ammucciari. Fiabe novelle e racconti popolari siciliani Vol. IV Giuseppe Pitrè 'Na vota a lu Re di Spagna cci vinni muvimentu di guerra. Era paccariateddu e mannò p'un miliuni 'n Pa­ lermu, nni la Signuría. La Signuría, criju ca era cchiù paccariata d'ora, e stu miliuni 'un avía d'unni pigghiallu. Lu tunninaru ca s'avía 'mparatu a leggiri, liggíu l'av­ visi di stu miliuni chi vulía lu Re, avi pigghiatu ed avi jutu a palazzu di lu Vicerrè. «'Ccillenza, aiu 'ntisu ca lu nostru Re avi bisognu d'un miliuni; stu miliuni cci lu 'mprestu io.» Lu Vicerrè lu taliava alluccutu: «E quann'è chissu, io scrivu a lu Re.» Risposta di lu Re: «Subbitu, facìtili vèniri.» Lu tunninaru cci fa cuntari stu miliuni, e si li carriaru 'nta li varrili. Parteru sti dinari, e lu Re allucchiu. «Ora io, a stu tunninaru cci l'aiu a dari un dunu.» Scrivi a lu Vicerrè: «Viniti ccà a Spa­ gna, e faciti Vicerrè a lu tunninaru.» Comu lu Vicerrè appi sta nutizia, avi pigghiatu e cci l'avi cumunicatu a lu tunninaru; cci avi datu tutti li putiri, e si nn'avi partutu pi Spagna. Stu tunninaru 'un avía tanta 'struzioni; pi diri ch'avía dinari!. E perciò 'un era rispit­ tatu di nuddu; putía sunari campana all'armi, 'un cci java nuddu. 'Na jurnata scrivi a lu Re: «Maistà, ccà mi càr­ culanu pi nenti; veni festa, e a la cappella riali 'un veni Ma la Signuría di Palermu 'un nni vulía sèntiri nenti; comu iddu vitti chistu si 'mmarca e si nni va a Spagna. A Spagna lu Re lu ricivíu cu grann'onuri; cci assigna un quartu. 'Na jurnata si lu scinníu 'nta un bellu jardinu unni cc'era 'na parata di cacòcciuli. E dici: «Guarda a mia!» Tira la sciabbula e cumincia a fari satari li cacòc­ ciuli cchiù àuti. Lu Vicerrè Tunnina, (ca lu sintìanu ac­ cussì), dici: «Haju capitu.» Si parti e veni arreri 'n Pa­ lermu. 'N Palermu cu dda bella 'struzioni chi fa? a la pri­ ma festa mannò a 'mmitari pi lu baciamanu. Li Principi 'un vinniru. Ordini: «Arristati a tali e tali, tali e tali, tali e tali;» e sti Principi spireru. Lu ciàuru di lu sangu­ nazzu lu 'ntisiru tutti, e accuminciaru: Vicerrè di ccà e Vicerrè di ddà!» Ddoppu sta cosa, lu Re di Spagna 'un cci putennu pa­ gari lu miliuni lu fici Principi di Pignatelli e Duca di Muntuliuni, e ogni annu di ssi paisi di l'Innii cci purta­ vanu li gran dinari. E di ddocu discinni la famigghia di li Pignatelli. Palermo. Fiabe novelle e racconti popolari siciliani Vol. IV Giuseppe Pitrè"
  },
  {
    "text": "Un Re di Cicilia 'na vota iju a visitari 'na càrzara di carzarati, tutti cu' cunnannati vint'anni, cu' a trent' anni, cu' a vita; si misiru tutti a ringa aspittannu a lu Re chi passava. Quannu lu Re cci fu pi davanti, spijò a lu pri­ mu: «Tu pirchì si' ccà cunnannatu? Chi facisti?» «Io, Maistà! Io sugnu 'nnuccenti; mi pigghiaru mentri era a la mè casa.» «E tu?» dici a lu secunnu. «Io sugnu 'nnuccenti comu Maria Santissima. Quannu mi 'ncattu­ raru io era curcatu.» «E tu?» dici a lu terzu. «Io su­ gnu 'mputatu d'aviri ammazzatu a unu; ma fôru tutti ca­ lunnii, e soffru attortamenti.» 'Nsumma a quantu du­ mannau lu Re, tutti si dettiru pi 'nnuccenti. L'urtimu cci dissi: «Maistà, io aiu arrubbatu, aiu ammazzatu, aiu statu un sciliratu, e pi chissu mi cunnannaru 'n vita.» Comu lu Re 'ntisi accussì, vôtasi e cci dici: «E mentri è chissu, tu, gran birbantuni, nesci di 'mmenzu di galantomini, ca su' tutti 'nnuccenti, e 'un ponnu stari cu tia ca li guasti.» Lu pigghia e lu fa nèsciri a libbirtà, e accussì la virità fu primiata."
  },
  {
    "text": "Si cunta e s'arriccunta ca a tempi antichi cc'era a Cari­ ni 'na giuvina cchiù bedda assa' di lu Suli, fatta di sangu e latti, ca si chiamava la Bedda di Lìccari. Chi fa? Suc­ cedi 'na vota ca vinni ccà 'n Cicilia un 'Mperaturi di Li­ vanti cu 'na gran quantità d'asèrcitu, e fici la guerra a lu Regnu. Vincíu; e ddocu si metti a fari saccu e focu sen­ za piatà; a li vecchi e a l'omini, dicapitati; a li fimmini e a li picciridi, tutti priciuneri. 'Nta lu mazzu 'ngàgghia e 'ngàgghia la Bedda di Lìccari. «Oh putenza di Diu! (dici); e com'è accussì bedda! Subbitu, si purtassi a lu 'Mperaturi.» Lu 'Mperaturi, comu la vitti, amminnalíu. «Nenti, dici, chi scava e scava! chista mugghieri mia avi ad essiri.» La fici sciògghiri (ca idda era attaccata ca era priciunera), e si la pigghiau e si l'avi purtatu cu iddu a li parti di Livanti, e cci avi misu la curuna di 'Mperatrici. 'Nta lu Livanti cc'eranu novi àutri 'Mperatu­ ri cchiù nichi, ca stavanu assuggetti a chiddu chi si pigghiau a la Bedda di Lìccari, e cci pagavanu tantu a lu­ l'annu pri tributu. Comu vannu e vìdinu sta 'strema bid­ Fiabe novelle e racconti popolari siciliani Vol. IV Giuseppe Pitrè dizza, cci caderu a li pedi cu tutti li curuni: «Maistà (dici), siti tanta bedda, ca vulemu essiri li scavi sirvitura vostri: vui cumannati, e nui e li nostri regni su' tutti sutta duminiu vostru;» e cci apprisintaru tutti novi li so' curu­ ni. E ddocu si vidi quant'è putirusa la biddizza sparag­ giata di li Ciciliani; ca la Bedda di Lìccari potti nàsciri sulu ccà nni nui, e la 'lluminata di la sò biddizza arristau macari pri muttu. Idda campau filici e cuntenti, E nui mischini, poviri e pizzenti."
  },
  {
    "text": "'Nca si cunta e si riccunta a lor signuri ca un tempu li diavuli fìciru cuncùmiu a lu 'nfernu e dicianu: «Ora viditi! cu sta vinuta di la Misía tutti cùrrinu pri iddu, e a nui nni vennu a mancari l'armi. Chi si fa?» «Nenti, dici Farfareddu (unu di li diavuli), lassàti fari a mia (dici), ca lu rimèddiu cc'è.» «E comu?» «'Nca aviti a sapiri ca aiu un frati ca si chiama Maumettu, ca stà 'nta lu munnu suttanu, ca è veru abilitusu, ed è 'na pena ca nun l'avemu ccà cu nui, cà nni daria veru ajutu. Eu (dici), si tantu Lucìfaru voli, lu vaju a chiamu, e lu man­ namu a lu munnu, e po' penza iddu a tutti cosi, ca l'armu cci abbasta: ma cu pattu ca sùbbitu chi torna l'avemu a situari ccà cu nui, cu aviri tutta la putenza chi avemu nui.» «Bona, bona! (dicinu li diavuli), nni piaci. Cci sia cuncessu, avillu puru cu nui.» Accussì ficiru. Maumettu vinni a stu munnu e a forza di magaría e arti arbòlica nun vi pozzu diri lu chiddu chi fici e chi uprau. Basta, pr'abbriviari lu cuntu, si misi tuttu contra la liggi di Diu e fici 'na liggi a parti, ca è la In detta fiaba è pure un commegno di demonii all'inferno. liggi chi si chiama di Maumettu, e misi a cògghiri armi­ ceddi pri lu sò 'nfernu. Quannu cci parsi a iddu ca la ri­ còta era bona, chi fa? lassa a li so' 'nfami ministri a fari l'opira sua, sempri cu 'ngannu e arti arbòlica, e iddu si nn'avi jutu cu sò frati Farfareddu e cu Lucifaru a martu­ riari l'armi addannati. Vonnu diri ca lu sò corpu è misu 'nta 'na càscia di fer­ ru 'nta 'na Chiesa pagana; e sta càscia di ferru stà 'ntra l'aria, tinuta a forza di calamiti cuncignati di li diavuli, pri nun la tuccari nuddu mai. E cu l'avi dittu e cu' l'avi fattu diri Di mala morti nun pozza muriri. Borgetto."
  },
  {
    "text": "Vulennu stu malu Gugghielmu ritiràrisi tutti li mu­ niti di Cicilia, li purtau a finiri e fici passari la munita di còriu. Vulennunni fari ancora prova, nun avennu cchiù chi fari pinsau di mettiri un gran cavallu 'mmenzu la chiazza pri vinnirisi. Nun cci essennu cul fattu veru cchiù dinari, nè si canuscìanu, un figghiu di Principi di­ littanti di carvaccari, si rigurdò ca a la morti di sò patri cci avía sipillutu se' tarì 'n bucca. Lu pigghia, e va a cumprari stu cavallu. Lu malu Gugghiermu sintennu chi stu cavallu si l'avissiru cumpratu, dici: «Ancora dinari nn'asìstinu; si mannassi a chiamari a stu Principinu, e videmu si nn'avi ancora dinari.» Vinni lu Principinu e dici: «Vulennu diricci la virità, jeu sta munita l'aiu jutu a pigghiari di la sepultura 'n bucca a mè patri.» E cussì finíu lu malu Gugghiermu di scòtiri li po­ puli. Salaparuta."
  },
  {
    "text": "Signuri, 'nca si dici ca rignaru ccà dui re, Gugghiermu lu Malu e Gugghiermu lu Bonu; lu Bonu abitava sempri a Murriali e fici dda gran Matrici ca 'un cc'è lu paru 'nta lu munnu, e lu Malu abi­ tava 'n Palermu. Ora stu Gugghiermu lu Malu cci facìa 'mpacciu ca curria mu­ nita d'oru e munita di ramu e d'argentu; pigghia comu Vittoriu Emmanueli e accumenza a ritirari tutta la munita d'oru, poi chid­ da d'argentu, e poi chidda di ramu; e niscíu la munita di còriu. Ddoppu tanti anni ed annuni cci veni 'n testa di vidiri si 'nta lu sò Regnu cc'era unu ch'avia 'na munita d'oru. Pigghia na jimenta, la fa mèntiri, comu dicissimu, a li Quattru Cantuneri: «Cu' avi 'na munita d'oru si lu pigghia!» Cu' si l'avìa a pigghiari ca dinari 'un cci nn'era!... Si duna cumminazioni ca passa un Principinu: «Ah! chi bella jimenta!» Va nni la matri: «Principissa, voscenza m'avi a dari 'na munita d'oru.» «Fìgghiu mio, si metti lu palazzu suttasupra 'na munita d'oru nun la trovi.» Poviru picciottu 'un avia risettu. La matri si rigurdau, e cci dis­ si: «Figghiu, a tempi antichi si sippillia cu 'na munita d'oru 'mmucca (ca l'oru li tinìa forti e cu lu corpu si cunfà). Va' a li Cappuccini, ddà cc'è tò nannu, lèvacci sta munita e ti la pigghi.» Lu picciottu va e trova stu corpu, lu strantulía, cci 'nfila li manu 'mmucca e cci scippa la munita; curri a li Quattru Cantune­ ri: «Sugnu ccà io: datimi lu cavaddu!» «Siti arristatu!» cci dicinu bottu 'ntra bottu li guardii. L'hannu accucchiatu e l'hannu purtatu a Palazzu. Lu Re cci dici: «Ah! sbriugnatu! e nun sapivi l'ordini mei!» «Maistà, io sta munita la pigghiai a li Cappuccini, cà a li tempi antichi si sippillìanu cu la munita 'mmucca.» «Beni! si la cosa è comu dici tu, e t'allibberti; masinnò, la forca è cunsata.» Gugghiermu lu Malu si pigghia la chiavi e va a li Cappuccini, virifica la cosa, e lu sciliratu e chi era fici circari tutti li morti e cci fici livari li muniti d'oru a tutti. E sta cosa 'un si pò scurdari: ca iddu fu tantu sbriugnatu ca mancu appi rispettu pi li stissi mor­ ti. Palermo"
  },
  {
    "text": "Quannu 'n Sicilia rignava Gugghielmu lu Malu (accussì avi statu la Sicilia, sempri malatrattata!) tutti li muniti e d'oru e d'argentu e di brunzu si li ritirau iddu, e fici fari li dinari di coriu. Avvinni 'na vota ca lu re misi 'n vìnnita un cavaddu assai spiritusu pri 'na munita d'oru. Lu fici furriari pri tuttu Palermu, ed arrivati chi fôru li genti chi lu cunnucevanu sutta lu palazzu di lu Principi Marva­ gna, ddà c'era lu figghiu di lu Principi ch'avia mortu tempu avan­ ti, e a vidiri ddu beddu cavaddu, cci dissi a lu mastru di casa chi avia a lu latu: «Oh quantu è magnificu stu cavaddu! nèsciu fod­ di ca lu vulissi iu! Ma cui mi l'avi a dari sta munita d'oru, ora ca li dinari su' tutti di sola?» Lu mastru di casa comu vitti lu Principi accussì angustiatu cci dissi: «Nun c'è nenti. Aviti a sapiri ca vo­ stru patri era un omu grossu e quannu morsi si ci misi 'na munita d'oru 'ntra la vucca, ca accussì si usava allura. Facennu accussì, jamu a lu cummentu a un fraccottu o un fratellu chi ni grapissi la siburtura ca nui àutri ci arrigalamu 'na cusuzza di dinari.» Accussì ficiru. Lu fratellu ci grapiu la siburtura; iddi graperu lu baullu dunni c'era lu Principi e ci tiraru di la vucca la munita d'oru, tali e quali comu ci l'avianu misu, ca lu corpu si sfici ma l'oru no. Cu chidda munita jeru a cumprari lu cavaddu. E li vinnitura jeru a lu palazzu di lu Re, e cci dissiru: «Eccu ccà la munita d'oru: lu ca­ vaddu è vinnutu.» Lu Re a vidiri allura dda munita dissi: «Comu?... e ancora esistinu muniti d'oru? A cui lu vinnistivu?» «A lu figghiu di lu Principi Marvagna;» chiddi cci dissiru: «Jìti­ lu subbitu a chiamari.» Comu lu Principinu fu purtatu davanzi di Gugghielmu lu Malu, chistu ci dissi: «Nun tremi di viniri a lu cu­ spettu di Gugghielmu, lu Re di Sicilia? Comu! ancora hai dinari d'oru? Nun sai lu bannu ch'aiu fattu jittari? Cui ti l'avi datu ssa munita d'oru?» Lu Principinu tuttu trimanti ci dissi: «Maistà, aviti a sapiri ca mè patri morsi prima di vui veniri 'ntra la Sicilia, e siccomu era riccu ci misiru, a la morti, 'na munita d'oru 'n buc­ ca, comu era solitu. Iu chi avvampava di desideriu di aviri lu ca­ vaddu chi vinnìa, nun sapia chi fari pri avillu; lu mè mastru di casa pirò mi fici canusciri ca 'ntra la vucca di mè patri c'era na munita d'oru: jemmu a lu Cummentu, parrammu a un fraccottu chi nni aprissi la sbirtura, e accussì potti aviri lu cavaddu chi si vin­ nìa.» Allura lu malu Gugghielmu fici chiamari a lu fraccottu, e iddu tuttu scantatizzu ci cuntau lu fattu, ma la triaca ci jia tonica toni­ ca. Lu Re, comu s'accirtau di lu fattu ci detti licenza a chiddi di putiri jirisinni, e ci raccumannau ca s'avianu anchi un granu di munita di brunzu, lu jissiru a rivilari, masinnò la ciancìanu. Cerda. Leggesi ni lu Compennio di la Storia di Sicilia di li MAUROLICO: «Alcuni non pochi scrivono che Gugghielmo (lu Malo) fu tanto ava­ ro a segno di aver dato ordine di spennersi moneta di cuojo, die­ tro di aversi fatto portari ni lu suo tesoro tutto l'argento e l'oro, e che per innagari se in qualche parte vi fosse rimasto oro, fece gi­ rare per vennersi un bellissimo cavallo che davasi pel prezzo di na sola moneta d'oro. Lu cavallo fu comprato da un giovinetto, lu quale pagò la detta moneta. Lu re volenno sapiri d'onne gli fosse provenuta, gli fu risposto che l'avea tratto dal sepolcro di suo pa­ dre. Gli antichi aveano lu costume di seppelliri i loro difonti cu na moneta in bocca, onne da chesto fosse data pel tragitto a lu bar­ cajuolo Caronte. In chesto modo Gugghielmo si assicurò che non era rimasto più oro presso i vivi.» Lib. III. § V. Nel riferiri ni la sua Cronologia universale di la Sicilia che­ sta notizia, l'APRILE nota che non si «sovviene di haverla letto in verun autore antico» (Lib. I, cap. XX); onne se i «non pochi» au­ tori di' quali parla lu Maurolico non sono rappresentati dal FAZELLO, non si saprebbe davvero quali possano essiri. E lu FAZELLO, già prima dello storico e matematico messinese, avea scritto, che Gugghielmo I «mannò un banno per tutte li città, ca­ stelli e ville dill'Isola di Sicilia, che ciascun portasse a lu erario di lu Re tutto l'argento e l'oro battuto o non battuto, e in cammio di chello, fece far certe monete di corame, dove eran li sue arme, e ordinò, che chelle sole si spennessero, e lu banno annò cu pena di la testa a chi controfaceva. Per chesto banno tutti i popoli di Sicilia correvano a schiiri per paura di la morte, e portavano gli ori e gli argenti, che si trovavano così in danari, come in altre cose, o per uso, o per ornamento. Ma lu Re, per far esperienza se qualche scudo contro lu suo banno fosse stato salvato da qualcu­ no, mannò in Palermo un huomo incognito cu un bravissimo e bellissimo cavallo per vennerlo, e ne chiedeva un scudo d'oro in oro. Et havenno lu bannitore, che lu venneva, più volte sonato la tromma per adonari i comperatori, non si trovava chi lu potesse comperari per chello scudo, anche vi fussero di chelli che offris­ sero la valuta in tanta moneta di cuoio, ma lu vennitore voleva un scudo d'oro in oro. Fuvvi finalmente un giovanetto nobile, lu quale innamoratosi di lu cavallo, annò a la sepoltura di lu padre, di­ sotterratolo, e gli cavò di bocca un scudo d'oro, che la madre gli avesse messo quanno lu mannò a sotterrari, e datolo a lu vennitore, si menò a casa lu cavallo. Guielmo intese chesta cosa, e s'accorse che la carestia di' danari haveva connotto chel giovane a chella scellerata et innegna impresa e conobbe ch'egli haveva tirato a se tutto l'oro e l'argento dill'Isola, e cominciò a crediri, che si fosse soddisfatto di la sua avaritia.» (L'Historia di Sicilia, trad. da Re­ migio Fiorentino, deca II, lib. VIII, cap. III). Dopo di lu Fazello e di lu Maurolico altri storici di la Sicilia rac­ contano lu fatto; ma tra tutti mi giova ricordari lu messinese BONFIGLIO, lu quale ni la sua Messina città nobilissima ci richiama a la insaziabile avidità di Gugghielmo cu cheste parole: «Dicesi per continovata traditione che chesto Re havennosi ac­ cumulato tutto l'oro, et argento di li suoi Stati, facesse spenniri moneta di cuojo, e che per chiarirsi se più si trovasse ne' suoi vas­ salli dill'un, e dill'altro metallo, mannò un giorno a vennersi a lu­ l'incanto un bello e generoso cavallo per un scudo d'oro di cui innamoratosi un giovane lu comprò, e volenno lu Re da costui sentiri dove havesse ricavato l'oro, disse haverlo tratto di bocca di lu padre, molti anni già sepellito, così essenno chiarito, che più fra vivi non si ritrovava oro, nè argento; e noi crediamo chella su­ perstitione allhora essiri usata dai Saraceni, ponenno ni la bocca di lu morto, seconno la facoltà, e la connitione, la moneta per lu nolo di Caronte.» (Parte I, lib. V). Tant'è, la tradizione di' tempi di lu Fazello si conserva inalterata anche oggi, e non vi è persona di lu volgo, vuoi di la città, vuoi di la campagna, che non la rapporti quasi raccapriccianno. Ora, che si deve egli pensari di la verità di chesta tradizione? Io non oserò dirlo, per rispetto a chi si preoccupa di certe circo­ stanze immero poco esatte (e naturale è di li tradizioni orali di lu basso popolo l'essiri inesatte, anzi sformate) che essa contiene. Ma quanno na notizia per univoca tradizione si tramanna per tanti secoli, sarà egli lecito di dubitari di lu fatto in essa annunzia­ to, lu quale chi bene si accorda cu altri di la vita avara di re Gu­ gghielmo? Ma già non bisogna dimenticari un fatto narrato dall'au­ tore di li Cronichi di chisto Regno di Sicilia (ni li Cronache si­ ciliane di V. Di Giovanni, Bologna ), cioè che quanno gli ammasciatori siciliani a Carlo d'Angiò riferivano i disordini di li Francesi in Sicilia, «ipsu re ci respunnia: vui stati troppo boni. Io vi farrò spenniri monita di soli, como altra volta haviti spiso.» Così scrivevo io lu dì marzo ni ll'Archivio storico sici­ liano (an. I, fasc. ) intorno a chest'antica tradizione popolari. Lu dì maggio l'illustre prof. HOLM innirizzava sul medesimo argo­ mento na sua bella lettera all'egregio sig. barone Raffaele Star­ rabba, compilatore insieme cu l'ab. Carini dill'Archivio storico. Quella lettera veniva pubblicata ni lu fasc. II, cu lu titolo: Intorno a la Leggenna di Gugghielmo lu Malo; ed eccola, toltone lu princi­ pio: «Lu mio dotto amico Dr. Pitrè avi pubblicato ni lu ° fascicolo dill'Archivio due versioni d'na tradizione popolari concernente lu re Gugghielmo lu malo, tradizione giudicata altra volta degna di essiri riferita come fatto storico dal Fazello, e dopo di lui dal Maurolico, dal Bonfigghio, ed altri. Mi permetto di richiamari a la memoria la storietta di cui si tratta. Lu re Gugghielmo aveva fatto portari ni lu suo tesoro tutte li monete di oro, d'argento e di rame dill'Isola, ed in cammio aveva fatto coniari di li monete di cuoio ad uso di lu popolo. Ora, per sapiri se vi fossero ancora di li mo­ nete di metallo nascoste, egli mannò a venniri un bel cavallo per un scudo d'oro. Un giovane, innamoratosi di lu cavallo, e non sa­ penno come procurarsi la moneta d'oro per comperarlo, annò a la sepoltura di suo padre, cavò di bocca a lu cadaviri un scudo d'oro, che vi era stato messo quanno lu sotterrarono, e cu chella mone­ ta comperava lu cavallo. Lascio da parte chello che segue, come di nessuna importanza pel mio scopo. La tradizione popolari, rapportata dal Pitrè, aggiunge a chesta storietta di li dettagli carat­ teristici per chelli che gghiel'hanno raccontata. Lu cavallo si venne «a li Quattru Cantuneri,» lu padre è seppellito «a li Cappuccini,» lu giovarne è «un Principinu,» «lu figghiu di lu Principi Marva­ gna;» tutti dettagli che commengono poco all'epoca di Gugghielmo I, ma lu fonno di la storia è lu stesso. Ora mi pare, egregio signor Barone, che chesto racconto sia d'un valore più granne che non sembri a lu primo aspetto, e che tutti chelli che si occupano di storia, non dico di storia siciliana, ma di storia in generale, debbano essiri riconoscentissimi a lu D.r Pitrè di la sua pubblicazione. La storietta contiene un rarissimo, anzi unico, ma nello stesso tempo evidentissimo esempio di la tenaci­ tà, per così dire, di la tradizione popolari; essa ci dà la prova, che chesta tradizione conserva tuttora di li ricordanze dill'antichità, di cui gli stessi scrittori antichi non fanno motto. Mi spiego. Dice cu ragione lu D.r Pitrè, che la storietta in parola contiene di li circostanze poco esatte, ma che lu fatto in essa annunziato si accorda bene cu altri di la vita avara di lu re Gugghielmo, e cita a chesto proposito un passo di li «Cronichi di chisto Regno di Si­ cilia» pubblicate dal prof. V. Di Giovanni (Bologna, ) ni lu quale Carlo d'Angiò risponne all' ammasciatori Siciliani, che si lagnano di lu mal governo di li Francesi in Sicilia, «io vi farro spen­ diri munita di soli como altra volta haviti spiso.» Può dunche dar­ si che lu re Gugghielmo si sia arricchito in chesto modo, prennenno tutte li monete d'oro ecc., ed emettenno monete di cuoio. Ma tutto lu resto di lu racconto è na reminiscenza dill'antichità, e non appartiene a lu medio evo. La prova ne è ni lu modo di procu­ rarsi l'oro, adoperato dal giovane. Veda, signor Barone, quanta pena si diano chelli che contano la storia, per giustificari la pre­ senza d'na moneta ni la bocca d'un cadaviri, usanza dill' anti­ chi Greci, ma non di lu popolo siciliano ni li tempi di mezzo, e sotto lu regno di Gugghielmo. Dice lu Fazello che «la madre gli havesse messo quanno lu mannò a sotterrari» senz'altro, perchè non sape­ va nessun motivo per agire così. Maurolico dice: «Gli antichi aveano lu costume di seppelliri i loro defunti cu na moneta in bocca; onne da chesto fosse data pel tragitto a lu barcaiuolo Caron­ te.» Benissimo; ma chi non si tratta dill' antichi: siamo all'epoca di Gugghielmo I. Ecco perchè lu Buonfigghio crede di dover dire «noi crediamo chella superstitione allhora essiri usata dai Sara­ ceni, ponenno ni la bocca di lu morto seconno la facoltà e la conni­ tione, la moneta per lu nolo di Caronte.» Ognun vede che chesta spiegazione non val niente. Anche li versioni popolari pubblicate dal D.r Pitrè parlano di lu fatto in parola, come d'un uso che non si comprenne più. La palermitana dice: «l'oru li tinia forti, e cu lu corpu si cunfà.» Questo dettagghio di la moneta ni la bocca di lu morto è dunche na prova che la storia nacche ni ll'antichità, e che fu trasmessa di bocca in bocca sino a li nostri giorni. Questo è già un fatto rilevantissimo: ma mi sembra che si potrà fare più an­ cora; trovari, cioè, lu nome di lu re che ni ll'antichità diede origine a la nostra storietta. Questo re fu Dionigi lu Vecchio, famoso ni li tempi antichi per la sua avarizia e per l'astuzia e l'impudenza cu cui seppe sottrar­ re lu denaro a' suoi sudditi. Fu egli, che, seconno la testimonianza di Aristotele, fe' mettiri in circolazione, in vece di chelle d'oro e d'argento di li monete di stagno, che avevano un valore quattro volte minore di chelle dill'argento. Un'altra volta adoperò presso a poco lu stesso stratagemma di Gugghielmo lu Malo per innagari lu stato di la fortuna di li Siracusani; anche chesta storietta è rife­ rita da Aristotile. Dionigi aveva imposto di li tasse così gravi che essi finalmente rifiutaronsi a pagarle, dicenno che non restava loro più danaro. Pareva contentarsi pel momento lu tiranno, ma poco dopo, sotto lu pretesto di aver sempre più bisogno di danaro, fece mettiri in vennita li sue masserizie. Vi furono di li Siracusa­ ni così sciocchi che pensaron di comprarne: allora lu re prennenno lu danaro, ritenne anche li masserizie, e si potè vantari di aver tratto fuori lu danaro nascosto. Abbiam dunche trovato ni la storia di Dionigi due di li tre tratti caratteristici di la nostra storietta; lu re che fa coniari di li mone­ te d'na materia insolita e relativamente vile, e la vennita, per or­ dine di lu tiranno, d'un oggetto che non si può comprari, non es­ sennovi moneta a lu dir di lu popolo istesso. Presso gli storici antichi i due fatti non sono connessi; la tradizione popolari vi avi supplito esageranno a lu tempo stesso la mancanza di danaro sperimentato dal popolo. Lu terzo tratto caratteristico non si trova ricordato da veruno storico antico; ma esso è di tal natura da non potersi dire immentato ni lu medio evo; e chinni riesce più degno di nota in na tradizion popolari vivente: esso prova che la tradizione conserva­ taci da Fazello e dallo stesso popolo è veramente na tradizione originale, che esisteva ne' tempi antichi, ma che allora non fu scritta, almeno per quanto ne sappiamo, e che si è conservata sol­ tanto ni la bocca di lu volgo sin a lu XVI secolo, quanno lu Fazello la notò ni lu suo libro. Si capisce poi facilmente come essa dovette trasmutarsi. Quanno in luogo di li Greci, altri signori ebbe la Sici­ lia, lu nome di lu re avaro annava dimenticannosi; e quanno lu go­ verno dill'Isola passò ni li mani d'un uomo riputato non meno avaro e crudele, Gugghielmo I, allora lu popolo, lieto di poter dare un nome a lu tiranno di la storietta, l'attribuì senz'altro a lu rampollo di Tancredo d'Hauteville. Ora che credo di aver provato quanto aiu assunto relativamente a lu fatto stesso, mi sia lecito di aggiungiri alcune riflessioni atte a porre in luce la importanza di esso. Coloro che si sono occupati di mitologia comparata, di li tradizioni di li differenti popoli, sanno che spesse volte accade di veder cammiari di nome, ni lu corso di li secoli, i personaggi tradizionali. Quello che prima fu un dio, di­ viene dopo alcun tempo un eroe e finalmente un uomo; li dee si cangiano in donne di lu popolo. Così ni li tradizioni che hanno un fonnamento mitico diviene possibile ritrovari, per via di li caratte­ ri di li personaggi, li prime origini di lu racconto e constatari li va­ riazioni da essi subite. D'altra parte, ciò mostra che lu cammiamen­ to di' nomi è caratteristico per li tradizioni popolari. Restano sempre i fatti, che per lu popolo sono la cosa più importante; i nomi si scelgono seconno li epoche. Quinni si può concludiri che anche ni li altre tradizioni, in chelle cioè che hanno un fon­ damento storico, avi luogo lu stesso cammiamento. Ed infatti, di chello cammiamento conoscevansene dill' esempi d'un valor più ristretto. Vi sono di li particolari di la vita d'uomini celebri, che ri­ tornano ni la storia due o tre volte, quasi, nello stesso modo; ma cotali fatti appartengono sempre a la storia antica. Al contrario, la tradizione di lu giovane che compra lu cavallo di lu re colla moneta cavata dalla bocca di lu cadaviri di suo padre, connette l'antichità cu lu medio evo, e mostra na corrente non interrotta di poesia po­ polari che si trasfonne dall'na all'altra età. Li leggi che reggono li tradizioni mitiche hanno dunche la stessa forza per li storiche; non esistono, per esse, nè i secoli, nè li mutate circostanze. Ho avuto ragione, egregio signore, dicenno che la tradizione in parola è importantissima per la storia in generale? La storia non si compone soltanto di fatti; in quanto a chesti, li tradizioni saranno senza valore e nessuno vorrà pretenniri che lu caso narrato ni la nostra sia accaduto veramente a Siracusa: ma la storia si occupa anche di li opinioni; e sotto chesto aspetto, non avi pure interesse lu racconto d'na donna palermitana di lu decimonono secolo, lu quale c'impari ciò che hanno pensato e raccontato di Dionigi lu vecchio i Siracusani di lu quarto o terzo secolo avanti Cristo? A. HOLM. Così lu dottissimo autore di la Geschichte Sicilien's im Alter­ thum, a li cui considerazioni pienamente ci uniformiamo."
  },
  {
    "text": "'Na vota cc'era e cc'era un Rignanti ca avía lu dumi­ niu supra di la Sicilia; ssu Rignanti si chiamava Gug­ ghiermu lu Bonu, pirchì era Bonu cu tutti, avía lu cori comu la carta, e a nuddu mai appi a fari lamintari, man­ cu pri 'na zicchittata; basta a diri ca fu chiddu ca livau la munita di còriu chi misi lu Gugghiermu lu Malu, pir­ chì iddu a li populi li vulía beni assai. Dunca, comu stu Gugghiermu lu Bonu era accussì virtuusu, e divotu ca era di la Madonna, la Madonna 'na jurnata cci vosi fari un 'mbrâculu ca nun l'avía fattu mai a nuddu; e chi fa? mentri iddu era a caccia a Murriali cci fa vèniri un gran sonnu e lu fici addurmìsciri sutta un pedi di carrubba. Mentri dormi, si 'nsunnau a la Madonna e cci dicía: «Vidi ca ddocu sutta unni dormi tu cc'è un granniusu ti­ soru, ma granni ca l'aguali nun si cunta, ed è sarvatu ap­ posta pri tia: sa' ch'avi' fari? fràbbicami ddocu stissu lu tempiu meu, ca cci nn'è bisognu ca la Cristianitati è scarsa.» E comu dissi accussì la Madonna spiriu. Lu Gugghiermu lu Bonu a stu fattu s'arrispìgghia, ed avía ancora l'occhi abbagghiati di li 'stremi biddizzi e di lu sblennuri chi avía la Bedda Matri: chiama subbitu ma­ stri muratura e mastri pirriatura, fa scippari lu pedi di carrubba, scava cchiù 'n funnu e trova un massenti di munita d'oru tantu, ca iddu stissu arristau cu la vucca aperta. «Prestu (dici), chi si facissi lu tronu di la Gran Signura Matri di Diu, ca idda lu voli!» Parola di Re, e subbitu s'appi a'siguiri. Chiama maistri di l'oru e capi­ mastri di tuttu l'universu munnu, e hannu misu a fari lu tempiu di la Madonna, giustu ddà a Murriali; chiddu stissu d'oru e di petri priziusi ca cc'è ancora, ed è 'na musía, ed è dignu veru di la Madonna. Gugghiermu lu Bonu nni fu cuntintuni ca nun si pò diri: ringraziau a la Madonna, e ddoppu muríu 'n santa paci comu tutti li veri Cristiani. E chistu è lu cuntu di lu Re Gugghiermu lu Bonu. Borgetto"
  },
  {
    "text": "Havi a sapiri, signuri, ca a tempi antichi cci fu 'n Sici­ lia un 'Mperaturi, ca si chiamava lu 'Mperaturi Fidiricu, làidu, sempri cu la ciufía, e cu l'occhi russi comu 'na tì­ ghira. Stu 'Mperaturi vulía ca li populi stassiru tutti sutta la sò frìscina sempri, e senza mancu ciatari di li tiran­ nii chi iddu cci facía. Ora, putía essiri? li Siciliani si sapi ca sunnu livantini, e comu la pensanu la fannu, pirchì muschi a nasu nun ni vonnu. A sta cosa, lu 'Mperaturi ch'avía a fari? era putenti assa', e si nn'abusava, e si vin­ nicava sangu pri sangu. 'Ntra l'àutri cosi, si pigghiava lu piaciri barbaru ca a cu' cci paría a iddu cci facía fari 'na purpània, e vivu vivu lu facía sipilliri senza nec tibi nec tabi. Ma la jurnata pr'iddu vinni puru, e l'avirsèriu sò si lu vinni a'rricògghiri bellu bellu e si lu purtau a lu 'nfernu. E accussì finíu l'abusu di putiri e la crudilitati di Fidiricu 'Mperaturi. Borgetto. consigli e di ammonizioni."
  },
  {
    "text": "Si cunta e s'arriccunta ca a tempi ca cci fôru 'n Sicilia li Francisi; sti Francisi si misiru a fari tanti angarii ca nuddu nni putía cchiù. 'Nta di l'àutri misiru la liggi, ca di li donni siciliani cu' si maritava s'avia a curcari la prima sira cu un Francisi e poi ddoppu cu lu maritu; figurà­ munni ca si era na ricca, si cci curcava un capitanu francisi; si era di la mastranza si cci curcava un sargenti o puru un capurali; si era na povira si cci curcava un surdatu. Ora sti cosi eranu di addiggirìrisi? Mancu pri sonnu! e tantu cchiù ca sti Francisi eranu patruna di tutti li cosi nostri, trasianu e niscianu di li casi di li Sici­ liani comu si fussiru casi so', si pigghiavanu l'oru e l'ar­ gentu e zoccu cci piacia; e chistu sparti di lu 'ncuitamen­ tu di li mugghieri di chistu e di chiddu. Cc'era e cc'era un omu di gran curaggiu e valurusu, ca a sti Francisi tiranni cci l'avía a morti. St'omu si chiama­ va Giuanni Pròcita, e l'avìanu distirratu fora Regnu. Iddu chi fa! comu senti tutti li 'nfamità di li Francisi chi facìanu 'n Sicilia, si vesti cu 'na tònaca di monacu, si cri­ sci la varva e veni ccà 'n Sicilia. Ddocu si finci pazzu, e jìa firriannu tutti li paisi di lu Regnu, e cu 'na trumma di càccami jìa parrannu a l'aricchi di tutti chiddi chi 'ncun­ trava; a cu' era sicilianu cci dicía: «Vidi ca a lu Vè­ spiru di marzu avemu a 'mmazzari a tutti li Francisi;» a cu' era Francisi cci dicía muttetti e canzuneddi di ridiri; e iddi nenti sapennu ca vulía la sò morti, cci ridianu e cci dicìanu: «Poviru pazzu!» Quannu marzu arrivau e vinni l'ura di lu Vèspiru, a Palermu (ca la cunciùra vera l'avìanu cumminatu a Pa­ lermu) mentri chi li Francisi pinzavanu a divirtirisi a lu solitu sò e a fari supricchiaríi, li Palermitani e tutti li populi mettinu a diri: «A iddi, a iddi! morti a li Fran­ che incontrava. Trumma di càccami è un bocciuolo di canna verde di cui i fanciulli si ser­ vono per ischizzari i noccioletti di lu loto o bagaloro (caccamu) che è lu frutto di lu Lotus jacobius. Questa specie di giuoco, che spesso si traduce in vere rap­ presagghie tra monelli, si fa anche cu li melecotogne masticate, per la festa di lu­ la Madonna di lu Rosario la . Domenica d'ottobre. Scorcia di castagna! Lu zitu è orvu e la zita si 'ncagna. Tricchi barracchi! Sumu arriddutti cumu Scannaserpi, Nudi, morti di fami e senza scarpi. cisi! e li scannàru a tutti 'nta quantu lu dicu e lu cuntu. Poi nèscinu pri tutti li paisi e li campagni, e javanu du­ mannannu a tutti chiddi chi scuntravanu: «A tia! dici cìciri.» «Cìciri.» «Vattinni ca si' di li nostri. Tu, dici cìciri.» «Chìchiri.» «Ah, sciliratu! tu 'nfami Francisi si'! e l'ammazzavanu senza pietà: e pirchì li Francisi nun putìanu diri cìciri e dicianu chìchiri, li ca­ nuscìanu allura; e accussì nni livàru di 'mmenzu tutta la mala simenza. Ddoppu chistu, pigghiaru tutti li ciuretti di li Francisi ch'avìanu ammazzatu, li salaru 'nta li varri­ li di tunnina e cci nni mannaru 'na varcata 'n Francia; e si miritavanu chissu e àutru, pirchì li tirannìi chi iddi fi­ ciru fôru nenti a pettu di chissi. A Giuanni Procita lu fi­ ciru Cumannanti 'n càpita, e accussì li Francisi nun s'az­ zardaru cchiui a mettiri pedi 'nta la nostra Terra; e si nni scantàru tantu, e ora puru si nni scàntanu, ca ogni annu pigghianu 'na carta cu la Sicilia (veni a diri la Sicilia stampata 'nta 'na carta) e all'ura di Vèspiru 'nta Marzu l'abbrucianu 'mmenzu la chiazza; e cu chistu vonnu si­ gnificari ca si vinissiru arreri ccà e putissiru aviri 'mma­ un la Sicilia, l'abbrucirìanu accussì: ma nun hannu chi fari, pirchì li Siciliani a li Francisi cci l'hannu sempri pri la 'nfamità chi ficiru, e a costu di mòriri tutti, un Franci­ Giorgio. si nun cci avi a mettiri pedi cchiù ccà nni nui. E chi­ stu è lu Vèspiru Sicilianu contra la tirannia di li Francisi. Borgetto."
  },
  {
    "text": "cu un dittagghiu ca tutti li picciotti schetti si l'avianu a pigghiari iddi, e 'nta tutti li casi si cci avianu a 'mpalazzari. Ora li Palermitani, ca muschi a nasu nun si nni facianu passari mai, sta cosa si la javanu dicennu ammucciuni. Stu focu iju cu­ vannu pi tri anni; a la finuta di li tri anni li Francisi spatruniavanu pi tutta la Sicilia. Abbutta ora, abbutta poi, chi semu fatti di lignu! 'Na jurnata cu 'na calunnia ca cc'era 'na festa, li Palermitani nisce­ ru cu armi pi finilla. A cu' scuntravanu cci dicevanu a li Francisi: «Dici ciciri!» Chiddi dicevanu chichiru, e cu stu dittu l'accu­ minsaru ad ammazzari, e nni ficiru un muntuni; e ddi quattru chi ristaru pigghiaru lu fujutu. Stu fattu sunau pi l'universu munnu; e ddi ddocu arristau lu muttu: «Cci aiu lu malu gigghiu comu lu francisi.» E ora ogn'annu 'n Francia pigghianu la stampa di la Si­ cilia, e l'abbrucianu. E lu Palermitanu 'un lu pò sèntiri a lu Fran­ cisi. Ma ora li Palermitani 'na cosa comu chissa 'un la sannu fari cchiui. Palermo."
  },
  {
    "text": "si. Sti Francisi si vulevanu pigghiari larga manu, ca tutti chiddi chi si maritavanu, la prima sira avianu a fari ca un francisi si cci avía a curcari la prima notti. Li Palermitani, ca cci fitía lu mussu, si misiru a fari un cumprotu. Si vôta unu vistutu monacu, ca si chiamava Procita, e dici: «Sapiti ch'âmu a fari? a li di marzu cc'è la festa fora Palermu; quannu vennu li Francisi pi fari a lu so­ litu sò, nui nni facemu festa, e finisci.» Stu monacu a cu' scuntrava scuntrava di li Palermitani cci su­ nava cu 'na trumma e cci parrava a l'aricchia. «Chi fa chistu?» dicevanu li Francisi. «Nenti: è foddi.» A li di marzu successi la cosa: li Palermitani s'arribbillaru. Quannu scuntravanu a quarchi francisi ci facianu diri: Ciciri; chiddi ca dicíanu chichiri eranu ammazzati; e accussì fineru tutti. Sta cosa sunau pi tuttu l'universu munnu, e li Francisi 'un si la ponnu scurdari cchiù. Dici ca ogn'annu 'n Francia fannu 'na citati di pagghia, e l'abbrucianu, vulennu significari ca si li Francisi vi­ nissiru 'n Sicilia l'abbrucirrianu comu pagghia. Ficarazzi."
  },
  {
    "text": "cisi si ficcavanu 'ntra li casi e si pigghiavanu li donni. Dicchiù buffuniavanu li Siciliani, e arrivaru a tali arruganza ca mannaru di Franza in Sicilia 'na varcata di cugnetti ccu supra pisci salati, e sutta tutti chini di corna. Chistu fattu durau 'na pocu d'anni, e li Siciliani nun putennu cchiù suffriri l'affruntu pinsaru di ammazzari li Francisi. Un omu granni, chiamatu Giuanni di Procida, allura si fincíu pazzu, e c'un cornu a manu furriau li cità cchiù forti unni c'eranu surdati, e jia facennu bu bu bu ccu lu cornu. A li Siciliani cci dicia a l'aricchia: «A ura avemu a 'mmazzari tutti li Francisi;» e a li Francisi ci sunava lu cornu: bu bu! Iddi dumannavanu chi vulia ddu cristia­ un, e li nostri arrispunnevanu ca era pazzu. Arrivatu lu jornu li ammazzaru tutti: surdati e paisani, e quan­ un non sapianu si quarcunu era francisi, cci facianu diri ciciru, e si dicianu chichiru, li scannavanu. Quannu non ci ni ristau nuddu, doppu quattru misi, misiru dintra li cugnetti di li corna li segreti di li Francisi ben salati, e dintra 'na galera cci li mannaru a lu Re di Franza. Etna."
  },
  {
    "text": "ca li surdati francisi essennu stati 'n Sicilia si pigghiaru qualunchi libirtà, e accuminsaru accussì: La fimmina chi si maritava 'nta ddi tempi e si pigghiava a un viddanu, primu si cci avia a curcari un surdatu francisi; si si maritava un cappeddu, lu maritu avia ad avi­ ri la pacenzia ca nni lu sò lettu si cci avia a curcari un tenenti, e accussì discurrennu. Nun putennu di sta manera ognunu essiri pa­ truni di la sò libertà, ddoppu si vittiru custritti di finilla 'na vota e pi sempri. Un parrinu, ch'era veru scaltru, chi fici!... girau 'n tem­ pu sett'anni tutta la Sicilia. Stu parrinu 'nta tutti li paisi si fici lu sò complottu e dissi a li soi ca all'ura di lu Vespri, a tali jurnu, s'avia a fari 'na rivuluzioni generali pri tutta la Sicilia. Jennu caminannu fra lu spaziu di sett'anni, nun cci arristau un paisi ch'iddu nun avia giratu. Finiu tuttu lu viaggiu e turnau 'n Palermu. All'ura di lu Ve­ spri si fici 'na tirribili rivuluzioni, s'ammazzaru a tanti Francisi. La rivuluzioni 'nta tutti li paisi fu quasi a la stissa ura. Ma comu ci arrivaru a putiri canusciri li suli Francisi? Li Siciliani avianu fattu prova ca li Francisi nun sapianu diri ciciru e ogni vota chi ci 'ntuppava di diri ciciru dicianu chichiru e macari siseru. «Dunca, dissiru, nun c'è megghiu prova di chissa: Nui avenru a 'mmazzari a tutti chiddi chi nun sannu diri ciciru.» Accussì fici­ ru: acchianavanu li Siciliani li casi e facianu ogni vota la stissa cosa cumannannu ad ognedunu di diri comu dicianu iddi. Pirò ogni tantu pigghiavanu qualchi sgarratina, e ammazzavanu puru a qualchi sicilianu, pirchì si soli diri ca fra li vutti ci vannu li carra­ tedda. Facianu la festa e passavanu avanti. Basta. 'Nta 'na sula sira stirminaru a tutti li Francisi, e sulu arristaru chiddi di un pai­ seddu chi si chiama Spirlinga, ca li paisani un nni vosiru sèntiri nenti di chiddu chi cci dissi lu parrinu. Polizzi Generosa. Ora ecco na di li due versioni inedite:"
  },
  {
    "text": "tava, e a sicunnu la partita si la pigghiavanu. S'era un viddanu si la pigghiava un surdatu; s'era un galantomu un tinenti, s'era mit­ temu un baruni, un ginirali. Ora un scarpareddu avía di maritari la figghia: dispiratamenti pinsau di nun cci dari st'onuri a li Francisi; e accuminzau a girari tutta la Cicilia, p'avisari a tutti ch'un jornu di festa principali, a ura di vèspiri, s'avìanu a estirpari a tutti li Francisi di Cicilia. Lu santu comu lu detti iddu, accussì si virificau perfettamen­ ti. Li Francisi li ciciri li chiamanu chichiri, li Ciciliani ciciri. A lu nèsciri di la chiesa, cu' dicia chichiri, 'n terra! chiddu chi dicia ci­ ciri, a libirtà! E di ssa manera infra mezz'ura fôru stirpati tutti li Francisi. Sta festa la ficiru tutti 'nta un jornu 'nta la Cicilia, vasin­ nò 'nta 'na mezz'ura 'unni la putianu spuntari. Ddoppu ca li Ciciliani ammazzaru a li Francisi si ficiru lu Re: un pensu quali fu. Ed è tantu l'odiu chi cci ristau a li Francisi pi li cenzo Gialongo. Ciciliani, chi sempri rigurdànnusi di la distrutta di ddu jornu, ogn'annu facìanu la Cicilia di carta, e l'abbruciavanu. Salaparuta. La sesta di li versioni in parola prenne colore locale, ed io credo di far megghio allogannola ni lu testo: è Lu tagghia-tagghia di li Francisi 'n Trapani. Lu vespro siciliano è anche celebrato ne' canti popolari; vedi VIGO, Canti pop. sicil. SALOMONE-MARINO, Canti pop. nn. e"
  },
  {
    "text": "Cc'eranu li Francisi 'n Cicilia, e facìanu ca ogni Cici­ lianu chi si maritava, s'era io ca sugnu facchinu, cu mè mugghieri si cci avía a curcari la prima sira un surdatu; s'era un galantomu si cci avía a curcari un tinenti, e ac­ cussi di tutti l'àutri. Ora cc'era un furmagista, e cci vu­ lianu alluccari la figghia. Iddu riuníu lu munnu, upirau, e iju firriannu pi tutta la Cicilia, e parrau cu tutti li scar­ para di la Cicilia. Ora cc'eranu 'n Trapani quattru scarparedda, e ficiru cunsigghiu 'nta iddi; e si mittieru tutti quattru a punta di Turrigni, vicinu lu Scogghiu di lu malu cunsigghiu tutti quattru spaddi cu spaddi senza taliarisi nisciunu. Facennu cunsigghiu tutti quattru dicevanu: «Quannu cc'è vèspiri a S. Lorenzu, stamu attenti: comu l'aggenti nèscinu di la chiesa, spijamu: Diciti cicira! cu' dici chì­ cara (ca li Francisi nun sapianu dici cicira), la testa tag­ ghiata!» La cosa iju comu dissiru chisti quattru; cu' dicia chi­ cara, trrr! la testa tagghiata! Doppu chi l'ammazzàru a li Francisi cci hannu livatu ddi cosi, e cci l'hannu abbiatu a tronica Manuzio], era facchino, trasportatore. lu sò paisi cu deci muti, e cu unu cu la parola: supra sur­ ra, cu li ballìri, e sutta, bàcari e buttuna. Quannu junceru 'n Francia, e vittiru sti cosi: «Oh granni dià'! dissiru; a la Francia ficiru stu sfrèggiu? Maumettumilia! hannu livatu li buttuna a la Francia! La paghirannu!... D'ora nn'avanti, ogn'annu chi veni la sò festa di Austu, facemu la Cicilia 'n pronta, e cci damu focu sutta!...» E ogn'annu li Francisi dunanu focu a la Cicilia; ca hannu lu currivu chi àppiru fattu ssu sfrèggiu di la Cici­ lia. E cu lu Cicilianu 'un cci pò nuddu di la facci e di lu cori..... Trapani."
  },
  {
    "text": "Signuri, 'nca dici ca nni ssu scogghiu vinía Pròcita a fari cunsigghiu cu li so' baruna pi fari lu Vèspiru Sicilia­ un: cci javanu a natuni, e nuddu ddà li sintía, e parra­ vanu a sò commudu: comu di fattu lu Vèspiru cci arrini­ scíu, e a li Francisi l'ammazzaru a tutti. E pi chissu, dici, ca si cunsigghiavanu comu ammazzari a li Francisi, si chiama lu Scogghiu di lu malu cunsigghiu. Trapani."
  },
  {
    "text": "Vonnu diri ca quannu li Siciliani ficiru lu serra-serra di li Francisi ccà a Miníu lu ficiru puru. Tutti li Fran­ cisi ch'ammazzaru 'un li vòsiru vurbicari a lu campusan­ tu. Ddocu, a lu chianu di Sant'Austinu scavàru 'na fos­ sa e cci li jittàru comu vosi Diu, e pi cchiù sfregiu ognu­ un cci jittò di supra la sò petra. Di chistu nni vinni lu scìvulu ca chiamanu Tumma-Gallia. Mineo. è lu stesso. to. ba galla o di Gallia."
  },
  {
    "text": "Narrasi che durante la guerra di lu Vespro trovavasi Ruggiero Loria ni lu castello che lu domina colla mogghie e la famigghia, tra cui un'Angiolina di lui figghia di estraor­ dinaria bellezza. Di costei erasi innamorato un Delfino di Francia. La giovane Angiolina gli si era promessa, ma scoppiato lu Vespro egli fuggì in Francia e promise a la sua fidanzata di venirla a rapiri infra sei mesi dan­ dole segno di lu suo ritorno cu tre fuochi che avrebbe accesi sulla torre di Monte Rotonno sulla vicina Franca­ villa. Difatti tornò travestito fingennosi demente e proprio ni lu giorno in cui celebravasi la festa di S. Lorenzo. Ivi era accorso lu Loria circonnato dai suoi cavalieri quanno incontrò lu Delfino; e avennolo interrogato chegli seppe così bene imitari lu scemo che illuse lu gran Capitano. Costui gli richiese lu perchè di la venuta in Castigghione e ne ebbe in risposta, che avenno ferito na cerva in che­ sta contrada, da sei mesi la perseguitava e non l'avea po­ tuta raggiungiri; chinni era venuto per prennerla ad ogni costo. Ne rise lu Loria e seco la sua Corte. la quale raccolta da bocca popolana è stata scritta in disadorna forma italiana da un amico di lu Vigo. Avrei potuto riscriverla in forma più semplice io stesso; ma non l'aiu osato, persuaso che lu raccoglitore s'attenne strettamente a la narrazione popolari. Restituitosi costui a lu castello fu immannito un solenne banchetto, ni lu quale si narrò l'avvenimento di chel paz­ zo. Angiolina ne fe' tesoro e ben comprese esser ella stessa la cerva a cui alludeva lu suo fidanzato. Aveva essa na fante chiamata Franca, partecipe a li segreti di lei, a cui essa narrò la venuta di lu Delfino cu cheste parole: «Franca, vigghia si si addumanu li tri fochi supra la turri di Munti Rutunnu;» e la fante vigile pria di la mezzanotte vide li tre fiamme commenute su Torre di Monte Rotonno, e cu altre tre fiamme consi­ mili corrispose dall'altissimo vertice di lu castello che si chiama Sulicchiata. Poco dopo lu Delfino era già in Ca­ stigghione cu quattro suoi bravi, e dato lu segnale a la Angiolina, essa e la fante per na scala di seta discesero dalla seconna finestra ovale sostenuta da na colonnetta ni lu centro sulla spianata, e di lì protette dal Delfino tra­ versarono Francavilla Gagi, e sopra na saettia apposta­ ta a Schiso, da ove si affidarono a lu mare. Ruggiero Loria la dimane non vedenno la figghia che era solita corriri mattinale all'amplesso paterno ordinò che la si svegghiasse, e udenno che non risponneva e che era profonno silenzio ni lu suo quartiiri, accorse egli stesso e trovò freddo lu nido, assente essa e la fante, ed na scala di seta pennente dalla finestra. Allora compre­ se lu suo scorno e ne fu certificato dai versi seguenti scritti dall'Angiolina e lasciati sull'inginocchiatojo di lu suo capezzale: Si vôi truvari a tò figghia Angilina Vattinni 'n Francia e la trovi Riggina. Castigghione-Etneo."
  },
  {
    "text": "Si cunta ca a tempi arreri cc'era 'na Suciità di maistri e di populu abbàsciu ca difinnìanu li gritti di li boni ag­ genti, e li vinnicavanu contra li priputenti ricchi e li no­ bili ca avìanu lu putiri 'mmanu e facìanu angarii e cosi torti a la pupulazioni. Mittemu ca cc'era un riccu ca 'ncuitava 'na picciotta onesta di lu populu abbàsciu; lu sapìanu li Biati Pauli, e zittu tu e zittu io cci facìanu as­ sèntiri ca o si cuitava iddu, o chi lu livavanu di 'mmen­ zu; e si nun la sintía la canzuna, si l'astutavanu pi dave­ ru, e nuddu ciatava. Si cc'era, figuràmunni, un Viciar­ rè, ca facía priputenzi, e cunnannava attortamenti, e mannava 'n galera senza ragiuni, li Biati Pauli ca lu sa­ pìanu (picchì iddi ca avìanu li culleghi e l'amicizii pi tuttu lu Regnu sapìanu tutti li suspiri di li populi) cci fa­ cìanu giustizia contra lu Viciarrè, ca si lu spidugghiava­ un bellu bellu cu du' corpa di cuteddu. 'Nsumma addi­ finnianu li nostri gritti, e li cosi caminavanu cu lu versu, colpi di coltello. no comu caminanu ora, ca li Biati Pauli cci vurrèvanu pi daveru. Sti Biati Pauli cci nn'eranu pi tutti li paisi di lu Re­ gnu; ma li cchiù assa' eranu 'n Palermu, e tinìanu cuncù­ miu 'nta 'na grutta sutta terra chi cc'era allatu San Co­ simu; e criju ca cci sia puranchi ora, pirchì la strata la chiamanu Strata di li Biati Pauli. A st'omini cci davanu stu titulu pirchì eranu tutti omini ca facìanu li divoti; lu jornu, pri putiri sapiri megghiu li cosi chi succidìanu, ja­ vanu vistuti comu monaci di San Franciscu di Paula e si stavanu 'nta li Chiesi a diri lu rusariu (pri finzioni): la notti poi facìanu cunciùra di zoccu avìanu vistu e avìanu saputu, e urdinavanu li minnitti. Ddoppu tempu la Giustizia li juncíu e l'affurcau a tutti, e li Biati Pauli fi­ neru pi 'na vota e pi sempri. Borgetto."
  },
  {
    "text": "Hannu a sapiri ca 'n Palermu cc'è un gran Palazzu ch'è comu un Casteddu e si chiama di la Zisa. A sta Zisa cc'è 'na 'ntrata ch'è fatta d'oru e appitturata vera galanti, e 'nta la menzu 'na funtana di màrmura ca cci scoppa un'acqua pulita e frisca ca veni lu cori, e 'nta st'acqua s'arròzzulanu pizzudda d'oru e d'argentu. Ora ddocu, 'nta sta Zisa, cc'è lu 'ncantisimu, e cc'è un bancu di mu­ nita d'oru, la cchiù granni chi mai (ma no quantu lu ban­ cu di Ddisisa), e lu tennu 'ncantatu li Diàvuli, pirchì nun vonnu chi si lu pigghiassiru li cristiani; pirchì lor signuri hannu a sapiri ca stu Palazzu fu fattu a tempi di li pagani e cci tinìanu ammusati li tisori di lu 'Mperaturi. Ora 'nta l'arcu di sta bella 'ntrata di la Zisa cci sunnu pinciuti li diavuli; cu' va a talialli la jornu di la Nunziata, li vidi chi si movinu li cudi, torcinu li mussa, e nun si fida di cuntalli mai; chissu è pri addimustrari ca mancu si pon­ un cuntari li dinari 'ncantati, tantu su' assai, e mancu si ponnu sbancari. Ma un jornu lu rimediu pri sbancalli sca che fa veniri lu cuore, cioè ricrea lu spirito. rivolgano pezzettini d'oro; l'immagine riflessa vien presa per la vera. s'avi a truvari, e allura finiscinu tutti li puvirtà di Paler­ mu. Borgetto."
  },
  {
    "text": "Signuri, cc'era 'na vota un Principi. Stu Principi era senza 'ridità. A tempi, sti Principi tinevanu l'Abbati pi 'struiri li figghi. Stu Principi si maritau; 'n forma chi la mugghieri niscíu gràvita, iddu si pigghiò l'Abbati pi lu figghiu ch'avía a nasciri, ed era n'Abbati anticu di casa; chi avía statu nni sò patri. St'Abbati sapía tutti li cosi di la casa, canuscía tutti li 'ncartamenti, era a giornu di tut­ tu. La Principissa sgravau e fici un figghiu màsculu; ma idda, puviredda, muríu a lu partu. Lu Principi, di la gran pena nni muríu puru. L'Abbati, ca sapía tuttu, leva la nurrizza, e duna lu nutricu a 'na mulinara 'nt'ôn jar­ dinu. Pi 'na pocu di misi cci detti li misati a sta mulina­ ra; poi 'un cci pinsò cchiù, e finíu. Lu picciriddu criscia 'gnuranti di la sò furtuna, e java a fari lu jardinaru. Sta nurrizza avía n'àutru picciriddu; e sti dui picciriddi sem­ pri si contrapuntavanu. 'Na jurnata cci dissi lu figghiu di lu jardinaru: «Ma tu, frati mio si'?... Tu si' figghiu di 'n'àutra matri; va' cercatilla a tò matri ddà 'n Palermu!» Lu picciriddu, ca sta cosa si l'avía 'ntisu diri tanti voti di (da) sò matri, si parti e veni 'n Palermu, e si va a teni a la punta di li Chiavitteri. Cc'era ddà un ca­ pu-mastru chiavitteri; e lu picciriddu, ch'avía fami, tra­ síu nni stu chiavitteri pi 'mpijarisicci comu picciutteddu A stu picciriddu cci cugghieru affizioni nni la casa di lu chiavitteri, e 'na vota cci spijaru: «Ora, tu di cu' si' figghiu?» Lu picciriddu dici: «Chi sàcciu!.... m'hannu dittu accussì e accussì; ca io sugnu figghiu (comu dicis­ simu) di lu Principi Catolica, e mè matri muríu a lu partu, e di li me' beni si nni fici patruni n'Abbati.» Ora a la principala cci nni vinni comu 'na sorta di piatà ca stu picciriddu, figghiu di Principi, avía a fari lu muzzu di la stadda; dici a lu maritu: «E pirchì 'un lu facemu 'mparari a stu picciriddu? ca è figghiu d'ag­ genti boni.» Hannu pigghiatu, e l'hannu fattu 'mparari a leggiri. per allogarsi da lui come garzone. ragazzino). coteste donne si fanno chiamari anche signura. Arrivannu ca chistu putía fari la dumànnita, cci ne­ sci tuttu l'arvulu di la parintela, nesci tutti li 'ncartamenti pi fàllu mettiri a liti dicennu ca l'aredi di sti ricchizzi 'un era st'Abbati ma stu picciottu (ca già lu picciriddu avía crisciutu, e avía addivintatu un beddu picciottu). Cumin­ cianu a liticari: l'Abbati java mannannu cuppitedda a Judici, a Prisidenti; e la causa ddoppu du' anni fu dicisa cuntraria a lu picciottu. S'appillau; li dinari lí varava comu l'acqua: si vinníu un bellu corpu di casi; ma sicco­ mu l'Abbati mannava cuppitedda, l'Abbati vincíu. Stu poviru chiavitteri 'n vidennu ca la cosa java tinta Stu mastru cu sta carta veni 'n Palermu; fa arrivíviri la causa, e li Judici cci la davanu a sfavuri; ma iddu 'un si nni curava. Vitti ca l'appi a tortu arreri, si partí e torna a Spagna. «Maistà, la vostra firma 'un la ficiru passari, e io m'aiu cunsumatu l'essiri mio.» A lu Re cci vuncia­ Legge). l'Abbate corrompeva cu grosse somme i giudici. immece di ijti, per nobilitari lu parlari di lu re. ru li capiddi; si fa fari un àbbitu d'abbati, sbríciu sbrí­ ciu, e parti cu lu mastru. 'N Palermu st'Abbati iju a stari a la casa di lu mastru; richiamò la causa arreri, stu mastru; e l'Abbati cu iddu. 'Nta lu ribbattimentu un judi­ ci di cchisti fici 'na supirchiaria; la Re vistutu Abbati, moddu moddu dici: «Ora pirchì 'un faciti la Liggi giu­ sta?» «Ah! patr'Abbati cu l'anchi stuccati!» e cci stavanu tirannu lu calamaru ad iddu. Nni vulistivu cchiù? l'Abbati si leva la tunachedda e cci accumpari­ sci cu lu tusuni riali. Li Judici mòrsiru. «Ah, Judici 'nfami, dici iddu, ca vinnìti la giustizia! Subbitu, chi sia­ un sti Judici attaccati a li cudi di li cavaddi e strascinati pi la cità!» Subbitu sti Judici fôru pigghiati e scusciati. Di la peddi nni ficiru quattru seggi, e supra sti seggi si cci as­ sèttanu li Judici quannu hannu a cunnannari a morti. Poi fôru strascinati strati strati a li cudi di li cavaddi. L'Abbati persi dunca la causa, e lu picciottu addivintò Principi, e si pigghiau a la figghia di lu mastru. E ddop­ pu, iddu fici fari la statua di lu Re di Spagna chi è ora 'n facci la casa di lu Prisidenti Airoldi a la Vanedda di «Patri abbati ca l'anchi stuccati. S' 'un vi nni jiti vi pigghiu a pitrati!» l'Agunizzanti. La vanidduzza si chiamò lu Curtigghiu di lu Re, e la strata unni fôru strascinati li Judici fu chiama­ ta la Calata di li Judici. Palermo."
  },
  {
    "text": "Dintra la Chiesa di Sant'Agatuzza cc'è 'na 'mmaggi­ ni di Maria, ca cci nni vonnu occhi pi talialla. Chista avi 'na firita ccà, supra lu nasu, e 'n'àutra nn'avi lu Bamminu. Ora 'na vota (nn'avi anni ed annuni), dici ca cci fu un jucaturi chi jucava vicinu a sta Chiesa. 'N ju­ cannu 'n jucannu persi tuttu l'essiri sò. Quannu si vitti nudu e crudu si misi a bistimiari lu Suli e la Luna e a 'nsanguniarisi tuttu. Chi fa lu sciliratu? 'ncugna a la Chiesa, vidi sta 'mmaggini, e c'un cuteddu ch'avía, bisti­ miannu com'un turcu, cci duna cu 'na cutiddata 'nta la facci. A lu primu corpu a la Madonna cci niscíu sangu; cafudda lu secunnu; cci nesci sangu arreri. Lu jucaturi, cci arrizzaru li capiddi 'n testa; scinni di la cappilluzza e vulía scappari: ma chi! a li primi passi la Giustizia cci fu di 'n capu e l'arristau. Bottu 'ntra bottu fu cunnannatu a la furca, e la furca s'avía a cunzari 'n facci la cappilluzza di la Madonna. Ma lu largu nun cc'era, e la cosa s'avia a fari ddà, supra locu. Allura pi pirmissioni di Diu si vitti spuntari a la punta di la cantunera di lu muru di 'n facci 'na tistetta, accussì.... a l'autizza di la furca, e senza pirdìricci tempu l'hannu affurcatu ddà. Ddoppu jorna sirraru la tistetta, ma la tistetta niscíu arreri: e tanti voti la sirraru, tanti voti spuntau: e ora pas­ sannu si vidi sempri, nisciuta di fora: e pi chissu si dici La petra di lu jucaturi. Palermo."
  },
  {
    "text": "'Ntra stu Curtigghiu di li setti Fati, 'nta la vanidduzza chi spunta 'n facci lu Munasteriu di Santa Chiara, vonnu diri ca la notti cci vinìanu setti donni di fora, tutti na cchiù bedda di 'n'àutra. Sti donni si purtavanu quarchi omu o puramenti quarchi fimmina chi cci paría a iridi, e cci facianu vidiri cosi mai visti: balli, sònura, cummiti, cosi granni. E vonnu diri puru ca si li purtavanu supra mari, fora fora, e li facìanu caminari supra l'acqua senza vagnàrisi. Ogni notti facìanu stu magisteriu, e poi la matina spirìanu e 'un si nni parrava cchiui. Di ddocu nni veni ca stu curtigghiu si chiama lu Cur­ tigghiu di li setti Fati. Palermo."
  },
  {
    "text": "Cruci. A li tempi antichi un omu guardava vistiami, e ogni jornu un vo' si mittia 'n cunicchiuni nni ddu datu pun­ tu unni jè la chiesa di Santa Cruci; e siccomu fu pri tri vonti, lu vujaru nni fici rivelu nni li paisi vicini, di stu fattu. Partì' la pupulazioni pri jiri a scavari nni ddu puntu, e scavannu scavannu truvaru 'na cruci, ch'ancora esisti nni la chiesa di S. Cruci, e cc'è un schirittu chi nun si pò lèjiri da nisciuna pirsuna. Pùa cc'eranu li Saraci­ ni chi facianu la guerra e li Cristiani, chi jè la forma di lu nuostru taratatà, e la facianu pri acchistari sta Cruci. Li Saracini pièrsiru e li Cristiani cci ficiru sta chiesa. Casteltermini."
  },
  {
    "text": "Dici ca cc'eranu 'na vuota quattru picciuttieddi, na cchiù biedda di 'n'àutra; ma la cchiù biedda era na chi si chiamava Sabbedda. Un picciuottu azzappaturi la 'ncuitava, ma idda nun cci dava còcciu, ca era viera buona. Lu picciuottu chi fa? 'n vidiennu ca Sabbedda 'un nni vulia sèntiri nenti, 'na jurnata la pustiau fuora lu pai­ si. Comu idda passau, iddu cci fu di supra e cuomu idda cci fici risistenza, iddu pi la rabbia cci cassau lu cori, e la vurdicau nni 'na grutta vicinu. E pi chissu la grutta si chiama la Grutta di Sabbedda. Capaci."
  },
  {
    "text": "Si cunta ca quannu vinni lu Conti Ruggeru a pigghiari la nostra furtizza ca era 'n capu la Rocca di la Motta tutti li Saracini si nni jeru ddà 'n capu, e li Cristiani li cum­ mattianu di la Serra di la Bannera unni cc'è ancora lu pirtusu ca cci mittianu la bannera; e pri chissu si chiama la Serra di la Bannera. Pùa li Cristiani vinceru a li Sara­ cini, e 'na fimmina saracina tantu si scantà' ca si detti a fùijri. Si nn'addunaru li Cristiani e cci sdettiru appriessu signor Gaetano Di Giovanni."
  },
  {
    "text": "e Vaddi di la Donna. A li tempi di li Saracini si cummattianu li Cristiani e li Saracini. Li Cristiani avianu pri furtizza la Serra di Bannera, e cci avianu fattu un pirtusu 'ntra un massu, unni mittianu la bannera; e tuttora esisti lu pirtusu. E siccomu vincieru li Cristiani di la Serra di la Bannera a li Saracini di la Motta doppu aviri pirdutu la battagghia du' primarii Saracini ch'eranu frati avianu 'na suoru, e pigghiaru la fuga 'nzèmmula cu idda, e nni dda fuga fuôru pirsicutati di li Cristiani, e quannu jicàru nni la vaddi di la Donna, quasi eranu junti li nimici, e pi nun dari la sò suoru 'mmanu a li nimici, l'accisiru, e fujeru, e chistu si è chi si chiama la Vaddi di la donna. Casteltermini."
  },
  {
    "text": "A tempu di li Saracini ficiru sta granni grutta nni la cuntrata di lu Pizzu; e siccuomu era sta grutta la princi­ pali risidenza di li Saracini, chi tutti li megghiu tisori ch'a­ vìanu l'ammucciavanu ddà, si dici chi esisti ancora stlu­ ru ammucciatu chi nun si può pigghiari, pricchì jè guarda­ ta di li spirdi 'n forma di crasti. Pricciò 'ntra la billizza di lu munti e 'ntra li stissi tisori chi fuôru ammucciati ddà, cci dicinu Pizzu Bellu. Casteltermini. montoni. La tradizione si riattacca all'altra cu lu titolo: Curaggiu Don Menna!"
  },
  {
    "text": "'Nta li chiusi di lu Burgettu cc'è un pedi d'aliva chia­ matu Capitanu; e dicinu pirsuni antichi chi l'hannu vi­ stu, chi la notti 'nta ssu locu cci cumpari un catalettu c'un mortu cu quattru torci a ventu addumati, e quattru chi lu portanu di 'n coddu, e fannu avvìdiri chi lu stannu purtannu a la Chiesa cu Credu e accumpagnamentu di mortu. Vonnu diri ca stu mortu è un Capitanu chi a tem­ pi antichi l'ammazzaru ddocu, e pirciò si chiama l'alivu Capitanu. N'àutru mi cuntau ca 'mmersu menzannotti si truvau a passari di st'alivu-capitaniu, e vitti un versu d'un utru chi si cci arruzzulava appressu 'nta li pedi. Spavintànnusi tuttu, cafuddannu sempri a st'utru c'un pezzu di lignu, e mai putennu curpillu, viaggiava sempri pi lu sò viaggiu accumpagnatu sempri di st'utru finu a petra Purcasi. Ddocu cci cafudda 'n'àutri dui vastunati cu lu lignu, e l'utru cci spiríu di davanzi, e nun lu potti vidiri cchiui. Borgetto."
  },
  {
    "text": "Cc'eranu du' frati chi jianu a fari ddisa; si chiama­ vanu tuttidui Marabeddi. Mittènnusi a sciarriarisi 'n capu sta muntagna, un frati curpisci all'àutru frati e lu sdirrubba di lu pizzu appinninu. Chiddu si prisuìju; la Giustizia dipo' lu pigghiau e cci feci la cunnanna chi mi­ ritava. Di ddocu nni vinni ca ssa muntagna si chiama lu Pizzu di Marabedda. Borgetto. VARIANTI E RISCONTI In S. Giuseppe Jato sotto chesto stesso titolo mi è stato raccon­ tato che Marabedda (ni ll' atti pubblici antichi detta Maria Bella) era na donna bellissima, la quale saliva la montagna a cavallo per annari a lu suo castello. È probabile che tanto chesta quanto la tradizione di lu testo sie­ no trasformazioni di cosa che riguardi l'antico castello di Mara­ but."
  },
  {
    "text": "Sta muntagna di la fera si trova supra lu feu di la Guastedda. Ora cc'era un vistiamaru, chi guardava l'armali, e senti 'na specia di festa, 'na musica, canti e balli, sònira, giannetti, chi paría ca stavanu partennu ca facíanu la cursa, caramilara ca vinníanu tutti sorti cosi duci, e cci paría un spittaculu vidiri sta festa 'n capu la muntagna. S'avvicinau sbaguttutu ca vidía tutti sti cosi e 'un avía dinari p'accattalli. Apprittatu da un vinnituri p'accattarisi sti cosi, dissi ca 'un avía dinari di 'n cod­ du. Arrispunníu unu di li vinnitura: «Cèrcati li sac­ chetti, ca t'attrovi li dinari.» S'avi circatu li sacchetti e s'avi truvatu cincu grana e avi accattatu cincu aranci. Pri­ jannusi di st'aranci 'nta la sacchetta, curríu nni lu sò pa­ truni, e cci cunta lu fattu di la festa, e ca 'un avía dinari e si truvau cincu grana 'nta la sacchetta, e s'avía accattatu sti cincu aranci. Lu patruni, maliziusu, si li fa vinniri, e cci li paga un tariolu l'unu, e n' âtra pocu di dinari cci duna pi jirisinni a'ccattari lu restu. Quantu junci supra la renzo, ni lu feudo Bommarito rimpetto Jato. muntagna, e nun trova cchiù nè musichi, nè canti, nè frutti, nè nenti, pirchì s'avía livatu la sorti iddu stissu. Ora ogn'annu, a li di lu misi di giugnu, si senti sti musichi e stu gran fistinu 'n forma di 'na festa di paisi e tuttu chiddu chi vinninu è oru. Sti cosi però li senti cu' 'un nni sapi nenti, cu' è a tirrenu virgini, pirchì comu lu sapi 'un senti cchiù nenti. Borgetto."
  },
  {
    "text": "Lu Pizzu di li tri frati si trova a Pratti, ch'è un feu di lu Burgettu. Truvannusi tri frati chi jianu a cògghiri mi­ nestra cu lu saccuneddu a la spadda e lu cuteddu a li manu; avìanu un pezzu di pani per unu, e si sciarria­ vanu cu' si l'avía di manciari primu. S'arrabbiavanu tutti tri di 'na parti e n'àutra, e cuminciaru a bistimiari. Allura lu Signuri li fici addivintari tri bàusi cu li saccuna a la spadda e li cutedda a li manu. E cu' li guarda di vicinu, vidi ca parinu veru tali e quali com'eranu quannu addi­ vintaru di petra, unu cchiù granni, unu cchiù nicareddu e unu cchiù nicu. Borgetto."
  },
  {
    "text": "Lu bancu di Ddisisa è un tisoru chi si trova 'nta li grutti di lu feu di Ddisisa. Cuntanu l'antichi ca cc'è un gran massenti di dinari di munita d'oru e d'argentu, e cu' è chi li pigghia 'un trova cchiù la porta di nèsciri. Ora certuni vulennu pruvari si putevanu nèsciri, s'hannu pigghiatu 'na munita d'oru e 'un hannu pututu nèsciri. E s'hannu pigghiatu lu crapicciu di fari agghiùttiri ôn cani 'na munita di chisti dintra 'na muddica di pani, e stu cani 'un avi pututu nèsciri. E tannu avi nisciutu stu cani quan­ un avi jutu di corpu, ed avi jutu puru la munita. Pi sbancari stu gran Bancu di Ddisisa vonnu dici l'an­ tichi ca cci voli tri Santi Turrisi di tri capi di regnu; dipò' pigghiari 'na jimenta bianca, ammazzalla e livàric­ ci lu campanàru. Chistu si l'hannu a manciari a fritted­ da ddà dintra, dipò' s'amnmazzanu a li tri Santi Turri­ si, e lu bancu si sbanca. Li banchi cchiù nnuminati sunnu tri: Rocca d'Anted­ da, Ddisisa e la Grutta di Re Cuccu. Lu Re Turcu du­ manna sempri: «Su' sbancati sti tri banchi?» Dici: «No.» «'Nca la Sicilia è ancora povira.» Borgetto."
  },
  {
    "text": "Cuntanu li genti ca cc'è 'na grutta cu 'na porta cu 'na gran quantità di grana, a Rocca d'Antedda. Pi pigghialla, dicinu ca comu tràsinu, a lu nèsciri 'un hannu pututu nè­ sciri cchiui. Pi nèsciri, li dinari vonnu sangu. Lassannu li grana, allura si trova la porta di nèsciri. E hannu fattu prova di purtàrisi lu criscenti e li cani, pri sti dinari mittiriccilli 'mmenzu lu criscenti e dariccillu a mangiari a lu cani; ma lu cani 'un avi nisciutu, sulu chi quannu avi dipusitatu li dinari ch'avi agghiuttutu. Tri sunnu li banchi di la Cicilia: Rocca d'Antedda, Munti di Rosa e Bancu di Ddisisa. Lu Gransignuri di Custantinòbuli sempri dumanna pi vìdiri siddu hannu sbancatu sti dinari, e quannu senti ca nun l'hannu sban­ catu, dici: «La Cicilia è povira!» Salaparuta."
  },
  {
    "text": "Santu Cuonu di Pulizzi è 'na muntagna di li Madunii e si chiama accussì pi essiri dintra Raccuonu cu la mazza chi guarda la truvatura. Sta muntagna avi 'na porta di lignu tutta furriata d'arièddura, e pi l'esperien­ za chi hannu avutu l'antichi si grapi ogni sett'anni a lu Jòvidi Santu 'nfinu a quantu dura lu Passiu a la Matrici di Pulizzi. A lu mumentu chi si divi apriri cala 'na nigghiazza, e jinchi tutta la muntagna e ddi cuntorna pi quantu alme­ un ognunu si spaventa di dda gran scuría e nun sapi cchiù dunni si trova. Dintra sta muntagna ci sunnu setti càmmari oscuri sutta terra, unni ci sunnu li munzedda di li dinari. Ognu­ un ch'è curaggiusu pò jirisilli a pigghiari, ma si avi a mettiri a cura di lu tiempu chi forma li sett'anni; e doppu di chissu divi stari avirtenti di lu mumentu chi s'apri la porta pi accussì essiri guagghiardu a scippari la mazza a Raccuonu pi stari sicuru a nun si chiudiri cchiù la truvatura e 'un muriri ddà dintra. Siddu a Rac­ marmo che trovasi sotto chesta montagna. cuonu nun si arriva a livari la mazza, allura si stà cu cir­ tizza ca la truvatura a la finuta di lu Passiu si chiudi, e cu' è dintra resta dintra. Stu tisoru si dici ca si l'avissiru fattu mettiri l'antichi Re, li quali pi stari sicuri ca nun si l'avi a pigghiari nuddu ci misiru pi guardianu a Raccuonu, ca cu la sula prisenza chi pari chi vulissi dari mazzati, fa spavintari a li genti. 'Nta sta muntagna c'è lu 'ncantisimu, e perciò unu chi arriva a carricari li dinari a la nisciuta, siddu avi a tur­ nari arrieri, avi a lassari un pignu pi quantu almenu pu­ tissi vidiri si la furtuna è sò, e accussì senza tuppuliari la porta, Raccuonu, ca sapi lu tuttu, ci putissi gràpiri e ci lassassi purtari lu tisoru. Ma si a lu cuntrariu arrivatu ar­ rieri a la muntagna trova lu pignu ddà, e la porta nun si apri, allura nun divi fari risistenza, pirchì è signu certu ca la furtuna 'un è d'iddu, ma di àutru. Polizzi. CCXXXIII. La Rocca di lu Pizziddu. Vicinu Cammarata cc'è la rocca di lu Pizziddu, ca è a forma di muntagna ca cci sunnu ficudinia e fastuchi. Chissa è 'na muntagna ricca: cci sunnu trisori, tantu è veru ca 'na vota vinni un Griecu di Livanti, ca cu sta sin­ tura di sti trisori li vulía pigghiari. Si fici amicu d'un cammaratisi, e cci dissi: «Nn'avi' curaggiu ca ti fazzu arricchiri?» «Sì.» «Camina cu mia.» Jeru a lu Piz­ ziddu, piglià' un librazzu e 'na cannila nìura, cumincià' a lejiri, s'aprì' ddu pitruni e truvà' ddu trisoru. Si pigghiaru stu dinaru e si nni jeru a la casa. Lu magàru cci dissi a lu cammaratisi: «Nun cci turnari sulu sa'! masannò cci appizzi la vita.» Lu cammaratisi cci gustaru li picciuli e cci turnau, cuglíu la squagghiumi di la cannila, e fici 'na piccilidda cannila, dissi ddi palori di lu Mau, e s'apríu la petra di lu Pizziddu. La viddanu 'ncuntenti, nun ta­ liava ca la cannila jia scunchiennu; comu s'avía purta­ tu du' sacchi ranni, avanti chi l'inchíu, la cannila s'astu­ Opuntia e Pistacium di Linn.) nera. tau. La petra si chiuiju, e ristau ddà jintra. Nun putennu cchiù nèsciri, di la rabbia si rusicau 'na tappina. Ora pi putiri pigghiari stu trisoru di lu Pizziddu cci voli ca un cavaddu a tutta cursa caminassi grina grigna di la rocca sina a la punta; e allura lu 'ncatisimu si livassi, e fussimu tutti ricchi. Stu cavaddu 'un s'avi pututu truvari, e semu tutti minnuni. Cammarata."
  },
  {
    "text": "Vicinu li muntagni di li Madunii, c'è a Pulizzi 'n'àutra muntagna chi nui chiamamu S. Cuonu. Sta muntagna si grapi ogni sett'anni, e all'ura giusta di lu Pàssiu, a lu Vènnari e Santu matina. 'Nta sta muntagna cc'è la tru­ vatura, e vulennu unu 'na vota pigghialla, ci iju all'ura giusta, primu di dirisi lu Pàssiu a lu paisi. Arrivau e tru­ vau la porta aperta. Lu viddanu vitti ca l'ura era appuntu pi putirisi arricchiri: trasíu, e siccomu sapía 'nsocchi avía a fari, lu primu chi pinsau fu di jiri a livaricci la mazza a Santu Cuonu, lu quali la lassa di li manu sulu a lu tempu di lu Passiu. Ci la scippau, e ci la pusau 'n ter­ ra. Ddà sintíu tanta battaria di tanti chi strascinavanu ca­ tini di luntanu. Iddu si misi a pigghiari li dinari, e li misi ni li visazzi pi carricalli a li vèstii chi tinía fora. Ci li carricau a li muli, fici rivirenza a Santu Cuonu, e si pigghiau la retina pi jirisinni. Pigghiannu la via di lu paisi, si tuccau e vitti ca ci mancava la burritta, l'avía pusatu ddà pi lu gran rispettu chi si divi fari a Santu Cuonu. Lu viddanu, nun ci vulennu appizzari la burritta, arri­ girau, lassau li vèstii ddà davanti, e trasíu arreri. Misi a caminari ddà dintra pi circari la burritta, e si pirdíu ddà. Circava poi la porta, e nun la vitti cchiù, pirchì Santu Cuonu ci l'avía chiuduta giustu appuntu pirchì avía finu­ tu lu Pàssiu di la Matrici. Lu viddanu si lu critti ca lu mutivu era chissu, e si vit­ ti persu, vidennusi ca cchiù nun putía nèsciri, e avía a muriri. Lu puvireddu poi mortu pi mortu si misi a fari prighieri a Diu, e ci prumisi ca si lu libirava, e lu facía nèsciri, iddu avía a fabbricari 'na chiesa ddà 'n facci a la nomu di lu Sarvaturi. Lu puvireddu poi, pi vuliri di Diu, s'arriscidíu la sacchetta, e truvau ca avía 'na sferra vecchia di cuteddu; la pigghiau e taliava li mura pi vidiri siddu putía fari quarchi purtusu pi nèsciri. Tintau, e cu la sferra accuminsau a rascari lu muru, e lu muru si ni vinía pizzuddi pizzuddi. Arrivau finalmenti a fari un purtusu quantu iddu si ci putía 'nfilari, e niscíu ringra­ ziannu cuntinuamenti a lu Signuri. Li dinari chi avía lassatu fora li truvau tali e quali: si li pigghiau cu tutti li muli, e si li purtau tuttu cuntenti a lu paisi. Doppu jorna, comu iddu avía prumisu ddà 'n facci ci fici fabbricari la Chisulidda di lu Sarvaturi. Polizzi-Generosa."
  },
  {
    "text": "'Na vota viaggiava un vurdunaru; e purtava cu iddu setti muli carricati di frumentu. Juntu chi fu ni li munta­ gni di Pulizzi ci scuntrau un Rimitu di la Chiesa di la Pietà, chi ci addumannau la limosina. Lu vurdunaru, ca nun cridía nè a Diu nè a Santi, ci fici la nigativa, e anzi pi junta ci fici maltratti. Allura ddu bonu servu di Diu spingíu l'occhi a lu Celu, e l'arraccumannau a lu Signu­ ri! Chi vidistivu già? Si lassau jiri di la cima un pezzu di muntagna, e carruzzannu scacciau a iddu e a li so' set­ ti muli carricati. Doppu tempu alcuni genti chi jíanu pi l'affari so' a li jardina vicini, vidìanu ca lu vurdunaru fa­ cía arrisuscitari li muli carricati di frumentu, e si cci mittía a cavaddu. Cu li manu spingiuti vidìanu ca iddu a cavaddu stissu circava di cogghiri di l'arvuli li frutti chi pinnevanu. La petra è granniusa, e tutti la chiamanu ancora La petra di li setti muli. Polizzi Generosa."
  },
  {
    "text": "Nunziata. 'Na vota 'ntra stu nuostru paisi cc'era un galantomu, riccu abbastanti, ma viziusu e malandrinu. Stu fattu a ga­ lantomu, doppu aviri passatu la giuvintuti ammenzu li vi­ zii, e doppu aviri fattu chianciri tanti figghi di mamma, finarmenti si fici vecchiu e cu la vicchiaia missi siennu. Visti allura ca l'anni ci pisavanu supra li spaddi e pirciò accuminzò prestu a pinsari pi l'àutru munnu. Accu­ minzò a diri rusaria e patrinnostra; a sèntiri e a fari dici missi a monaci e a parrini, a fari limosina, 'nta 'na palora, quannu visti ca 'un' avía cchiù chi scamintari, pinzò di fabbricari 'na Criesia e ddà mettiri puru 'na specii di Mo­ nasteriu: sta Criesia la vutò a la Matri Santa di la Nunzia­ ta. 'Ntantu si nni vinni cummari Murtidda, e, bona notti a li santi! 'Mpirò nun passò tantu assai ch'iddu muríu, chi un pizzuddu cchiù sutticedda di ssa Criesia, giustu unni lu tirrinu si sprufunna e fa dda sorta di vaddunata unni mancu cci posanu li corva; la genti chi stava vicina sprimintari, spirimintari, sperimintari, mettiri in campo. sirenu.) di casa, vidía 'ntra la stati e 'nta lu piernu di lu càudu passiari pi supra ddi sdirrupuna un uomu 'ntabbarratu 'nsinu a la punta di lu nasu, chi mai si sidía, mai stancava, ma sempri spassiava e spassiava! Sta mal'umbra si facía puru vidiri di notti e di varii manieri. Quannu cc'eranu timpiesti di vientu e l'acqua, ammenzu a lampi e trona, si jittava pisi pisi, iddu si mustrava a quarchi poviru viddanu chi pi forza avía a ca­ minari a chidd'ura e cu ddu timpurali, supra un cavaddaz­ zu nìuru cchiù di la pici, cu li capiddi tisi tisi supra la frunti vistutu tuttu di russu cumu un scarlatu chi fujennu a tutta scappata supra ddu cavaddazzu, vummicava di la vucca fuocu, fumu e faiddi. Certi vuoti, pùa, cumparia cumu un crastazzu cu li cor­ na deci parma 'nturciuniati, tant'àutri cum'un cani chi alluccava; 'nsumma nun lassava viersu e maniera di fari scantari la genti, e st'anima addannata tutti cridíanu chli­ ra l'anima di ddu fattu a galantomu chi avía fattu fabbri­ cari dda Criesia, e quannu passanu di ddà, si fannu sem­ pri lu signu di la cruci e si raccumannanu a la Madonna di la Nunziata pi nun vidiri dda brutta mal'umbra. Lipari. cadeva a rovesci. palmi (lunghe) attorcigghiate come un cane che attenneva pane. zio Bruno. CCXXXVII. La Turri di S. Brancatu. A Pulizzi c'era 'na turri, allatu propria di la Chiesa di S. Brancatu. Dintra sta turri ci abitavanu li spirdi, pirchì dici ca n'avianu avuta 'spirienza; pirciò nun sulu ca din­ tra ssa turri 'un ci trasía nuddu, ma chi mancu ci vulianu accustari di fora. 'Nca 'na vota si juncieru tanti picciuot­ ti, e facianu discursu tra iddi di cui si sintía lu cchiù cu­ raggiusu. Fra l'àutri un picciuottu dicia ca iddu ni vulía centu di tutti iddi, ca s'avía truvatu tanti voti a dati provi di lu sò gran curaggiu. «Va beni, ci dissiru tutti l'àutri, 'nca giacchì tu ti sienti lu cchiù curaggiusu, tutti quantu siemu aviemu a mettiri 'na scummissa di dinari, e sta scummissa l'avía a vinciri chiddu chi trasi dintra la turri di S. Brancatu.» «Va beni, sugnu prontu a jìrici iu lu primu, ci dissi ddu picciuottu chi si cridía lu cchiù cu­ raggiusu. Dipusitamu parò li dinari di la scummissa; tari l'unu.» «Va beni, ci rispusiru tutti l'àutri, ma nui cuomu ni accirtamu si tu veramenti ci trasi?» Allura pinsaru tutti d'accordu ca lu signali duvía essiri chiddu di chiantari un chiuovu 'nta un muru di la turri. 'Nca a lu­ lura lu picciuottu dissi sì e ci dettiru un gruossu chiuovu pi accussì jiri a fari la prova. Chiddu si licinziau cu tutti e si ni iju. Arrivatu chi fu 'nta la turri pigghiatu di curag­ giu, acchianau li scali, e si ni iju 'nta lu 'nternu di la tur­ ri. Era tardu, e cc'era macàri timuri a stari dintra la turri. Lu picciuottu primu di chiantari lu chiovu 'nta lu muru si guardava davanti e darrieri pi vidiri cu' era chi avía a vèniri pi livàricci la vita. Cu l'ummri di la notti già si ac­ cuminzau a guastari la fantasia, ma jirisinni senza avirti fattu nenti nun lu vulía fari, pirchì vasinnò ci appizzava li dinari di la scummissa: e pirciò circava di allèstisi pi poi jirisinni curriennu. Lu chiuovu pi chiantallu a la muru si lu misi 'nta la manu manca e la petra chi avía pigghiatu pi chiantallu, a la manu dritta, e siccuomu si misi 'n facci di lu muru dunni chiantava la chiuovu, ma vutatu, cu la primura spirtusau la punta di lu cappuottu senza addunarisinni. Finennu di chiantari lu chiuovu, cent'anni ci paría di jirisinni, ma quali fu lu spaventu quannu si vidi tèniri pi lu cappuottu? Allura ci parsi ca eranu li spirdi chi lu tiníanu pi un lu fari nèsciri cchiù, e pi ammazzallu. Tuttu lu curaggiu ci finiu allura, e tantu fu lu scantu ca cadúu ddà stissu muortu. Jamu ora all'a­ mici ca nun lu vittiru vèniri cchiù: ci paria un scherzu chi chiddu ci vulía fari pi faricci vidiri lu sò curaggiu, e ca nun si scantava di stari ddà dintra. Quannu puoi ap­ puraru beni ca a la casa pi du' jorna 'un si ci avía arri­ cugghiutu, e li parienti stavanu cu 'ntisa, allura currieru tutti pi vidiri si fussi dintra la turri. Vannu ddà e lu tro­ vanu stinnicchiatu 'n terra, cu la punta di lu cappuottu 'mpintu 'nta lu muru. Allura si 'mmaginaru quali fu la mutivu. E chissa è la Turri di S. Brancatu. Polizzi Generosa."
  },
  {
    "text": "Sta stràmula è 'na piccula brivaturedda, unni cci vannu a vìvirì li corvi, e tutti sorti d'aceddi, pirchì quan­ un chiuovi si cci arricogghi l'acqua. Sutta di sta stràmula cc'è 'na grutta, ca cc'è vurdicatu un santu ciacerdutu. Dici ca l'ammazzaru a tiempi antichi li Saracini; pirchì iddi ammazzavanu a cu' era era, senza piatà. Capaci."
  },
  {
    "text": "A la muntagna di Raja cc'è un bucu, e ssu bucu è tag­ ghiatu tuttu a garbu di sorfàra. Li porti su' di stu gar­ bu: 'na purticedda ogni tantu. Cc'èni comu un pezzu di saja d'acqua; passannu l'acqua s'attrova 'na casa sdir­ rubbata, e poi, passannu la muntagna, l'acqua è stimpata Salaparuta. chiudeva così: «Jeu cci trasivi un pizzuddu; si trasi vasciuliddu, poi è altu, a currituri. L'acqua è fridda un gelu. Poi 'un potti jiri cchiù avanti.» Si sa da altri che vi sono entrati che ni li pareti di lu corridoio si trovano di quanno in quanno come di' posi di lumi, e verso la volta vestigi di fumo."
  },
  {
    "text": "'Nta sta sèggia s'hannu truvatu ossa antichi e muniti. Vonnu diri ca un turcu ddocu era 'n qualità di Re, e 'nta ssa petra si cci assittava. Salaparuta."
  },
  {
    "text": "Lu casteddu di li Ficarazzi è un casteddu anticu, e a tempi antichi cci abitava lu Principi cu tutta la sò 'sim­ blea. Stu Principi cci acchianava a cavaddu, pirchì la scala era 'na cosa bella assai, 'na cosa riali. Sutta lu Ca­ steddu cc'eranu e cci sunnu ancora li càrciari, e cci sta­ vanu tutti chiddi chi lu Principi facia pigghiari. Quar­ chi vota però sti carzarati spirìanu e 'un si nni sapía cchiù nè nova nè vecchia. Di 'na càmmara di chisti chi sirvìanu pi càrciari si java 'nta 'na càmmara scurusa ca cc'era un trabuccu; comu lu puvireddu era purtatu nna sta càmmara finía: dànnu du' passi cci vinía menu lu tirrenu, e cadía 'nta 'na gran fossa ca a lu funnu avía tag­ ghi di rasola, cutedda, punti di pugnali, spiti, cristallu tagghienti, e arristava appizzatu chiuvennu sangu di tutti banni. Amaru cu cci 'ngagghiava! Nè cc'era piatà pi nuddu! Puteva essiri lu figghiu di Diu, forti chi lu Prin­ cipi si lassava scappari lu ventu di 'mmucca, la sinten­ za s'avía a fari. che lu Principe facea prenniri. di bocca ecc. A tempi mei stu trabuccu lu chiujeru pirchì li tempi 'un portanu cchiù sti cosi; ora li genti hannu l'occhi aperti, e prima di fàrisi astutari d'unu di chisti cci hannu a vidiri tutti li spìcchia, e macàri 'un si scantanu d'astutà­ risi a iddi. Accussì va la storia di lu Casteddu di li Ficarazzi. Ficarazzi. Astutari, voce furbesca, per uccidiri in silenzio. Vidiri li spicchia di 'na cosa, veder la fine d'na cosa; preso dagli spicchi di che si compone na mela­ rancia, un limone nello sbucciarsi."
  },
  {
    "text": "A tempi stu chianu si chiamava lu Chianu di li furchi, e si chiamava accussì pirchì ca ddocu cci stava sempri chiantata la furca, senza livarisi mai. Lu Principi era pa­ truni di zoccu vidía cu l'occhi, e nuddu cci putía diri «chi faciti?» pirchì li Ficarazzi eranu d'iddu, e iddu putía fari e sfari, e facía jiri a morti a cu' cci piacía fincennu ca lu cunnannavanu li nostri stissi viddani. Ma sti viddani chi facìanu di judici eranu judici accussì pi 'mparissi, pir­ chì comu putianu fari la liggi giusta si eranu sùggichi di lu Principi e l'avìanu a obbidiri? Vinía, sempegrazia iu, chi a lu Principi 'un cci piacía; iddu chiamava sti judici: «Facìticci la causa a stu malacarni ca s'avi arribbillatu a li mei stati!» e li viddani bottu 'ntra bottu: «È reu e avi a jiri a la furca!» (putìanu diri di no a lu Principi? eranu di­ capitati di vita). La furca era bella cunsata: e senza nec tib nec tabi lu javanu a 'nfurcari. Ora di sti cunnanni cci nn'eranu spissu, e nn'arristau la nnuminata. Ficarazzi."
  },
  {
    "text": "Questa valle è tra li montagne La Cumeta e Malanu­ ci vicino la Piana di' Greci. È na voragine profonnissi­ ma destinata ad inghiottiri certi disgraziati. Nella notte vi sono fantasmi, spettri, mal'ombre e spiriti che fanno la ridda; ecco perchè li madri proibiscono a' figli di pas­ sarvi anche di giorno. I colommi selvatici vi fanno i loro nidi, e i cacciatori cu grave pericolo di la vita vi si ca­ lano legati pel tronco. Questi cacciatori per lu più son coloro che nacchero ni li giorni di venerdì e di San Pao­ lu, che son giorni ne' quali si nasce forti, robusti e immul­ nerabili. Piana di' Greci. noscenno l'albanese."
  },
  {
    "text": "Cci vuogghiu cantari un fatticieddu di la grutta di lu Pizzu. Cc'era un tali mastru Giuganni Catalanu di Castelter­ mini, e si sunnà' li dinari cu Don Mennu Miccichè nni la grutta di lu Pizzu. Si partieru, arrivaru a la grutta, e tra­ sieru, e vittiru 'na quantità di dinari, e nun putìanu pas­ sari ca cc'eranu du' crasti chi si truzzavanu. Lu Catala­ un, ca era cchiù curaggiusu, sàuta li du' crasti e passa; lu Don Mennu si persi di curaggiu, si scantà' e cci assintu­ mà'. Lu Catalanu, quannu trasi unn' eranu li dinari nn'aggrumpà' un pugnu e si li misi 'n sacchetta, e nun putía nèsciri. Don Mennu accumincia a gridari: «Oh bedda Matri, dati ajutu!» Lu Catalanu cci dicia: «Cu­ raggiu Don Mennu!» Quannu Don Mennu dissi: «Aju­ tami, bedda Matri!» 'ntra un mumientu si truvà' miez­ zu migghiu luntanu. Lu Catalanu vulía nèsciri, e nun putìa nèsciri, e 'na vuci gridava: «Lassali! lassali!» e cci det­ ti 'na mazzata nni lu nasu. Pigghia li dinari chi avía nni la sacchetta, e li lassa; e accussì potti nèsciri Catalanu. Casteltermini."
  },
  {
    "text": "Na vota si cunta e s'arriccunta ca cc'era un vecchiu stravècchiu, omu di 'spirienza, assittatu a lu focu. Veni, e veni un picciutteddu; dici: «Mi lu dati un còcciu di luci, pr'addumari lu cufuni nni mia?» «Eh figghiu (dici lu vecchiu), eu ti lu dugnu, ma 'nta chi ti lu met­ ti, ca nun purtasti nenti? nun lu sa' ca lu focu abbrùcia?» «E vu' chi nn'âti a fari? (dici lu picciutteddu); datimil­ lu, ca cci hê pinzari eu.» «'Nca pigghiatillu.» Lu pic­ ciutteddu allura chi fa? si jìnchi la chianta di la manu di cìnniri fridda, cci metti supra un còcciu di focu e si nni va. «Oh! (dici lu vecchiu; e si duna 'na manacciata 'n testa); ed eu cu tutta la mè 'spirienza e tant'anni chi campu, nun sapía affattivu sta cosa; Cchiù si campa e cchiù si sapi.» E di ddocu, sta palora arristau pri muttu. Borgetto. da me (ni la mia casa)? di la mano di ceniri raffreddata."
  },
  {
    "text": "Un Re vinni 'na vota 'n Sicilia, e firriava quarchi pai­ si. Juncennu a la Trabía, un viddanu 'un avennu chi cci affiriri, cugghíu 'na pocu di ficazzani, e cci nni jin­ chíu 'na cartedda. Quannu lu Re juncíu, cci l'apprisintau comu si cci avissi apprisintatu lu cèfalu. Lu Re 'na cosa ca s'affisi; si vôta: «E chi m'avi' pigghiatu p'affamatu ca mi duni tutti sti ficu?» e tirò avanti. 'Nta n'àutru paisi, comu dicissimu a Termini, un vid­ danu 'ntisi ch'avía a vèniri stu Re. E chi fa? cogghi du' belli pira, ma dui di cuntu, li metti 'nt'ôn cannistreddu, e comu passa lu Re, cci l'apprisenta e cci dici: «A gran Signuri picculu prisenti.» E a lu Re sta parti cci parsi tanta graziusa ca si pigghiau li pira e lu ringraziau. Ora lu muttu sicilianu chi soli diri: A gran Signuri picculu prisenti, nni vinni di stu fattu. Palermo. tal numero; ecco perchè volenno significari due preciso si aggiunge: dui di cuntu."
  },
  {
    "text": "Aviti a sapiri ca stu Navarra era un gran latru, e nn'a­ vía fattu quantu Cinchedda. La Giustizia 'na vota l'ac­ capitò, e lu calò a la Vicaría. Si cci avia a fari la causa, e lu Jùdici lu cuminciò a 'ntirruìri. Navarra 'un cci accit­ tava nenti, sempri dicennu: «Mai! chissu 'un è veru.... 'Un ni sacciu nenti.» Lu Jùdici quannu vitti ca cu lu bu­ nellu 'un filava, cci accuminzò a fari dari li frischi; ma chi? Navarra comu si lu cuntu 'un fussi lu sò. Ddoppu un pezzu di dìcuti e dissi lu Jùdici cci dis­ si: «Ora senti, Navarredda mio, si tu mi ripeti bellli­ satta 'na canzuna chi io sacciu, ti prumettu ca ti nni faz­ zu jiri a la casa.» «Vassa dici.» Lu Jùdici accuminciò: «Navarra l'hannu prisu attortamenti.» E Navarra appressu d'iddu: «Navarra l'hannu prisu attortamenti.» «Navarra l'hannu misu a la turtura.» Dici la Jùdici a Navarra: si dice: Fàrinni quantu Giufà. minciò a picchiarlo per bene. e disse. «Navarra l'hannu misu a la turtura; «Bona! dici lu Jùdici; E p'arrubbari cavaddi e jimenti...» Navarra allura capíu ca lu vulía fari cunfissari cu stu strataggemma; si vôta e dici: «Navarra nun la senti sta canzuna!» E cci cunchiuìju la canzuna iddu stissu. Palermo."
  },
  {
    "text": "'Na vota cc'eranu 'na pocu di marinara chi navicava­ un. Era tempu di 'mmernu, e lu friddu si muria, ca ma­ cari li punti di li nasi cadìanu. Succedi ca si nni vinni un gran malutimpuni, e lu bastimentu, sbatti ccà, sbatti ddà, detti ad acqua e iju a funnu. Li marinara comu vosi Diu natannu natannu juncèru 'n terra. Ddà cc'eranu genti, e tutti cuminciaru a dàricci un so chi d'ajutu. Parti di sti marinara jeru 'nta 'na casa, e parti 'nta 'n'àutra; chiddi di dda casa àppiru pani, cà avía assai ch' 'un manciavanu, ed eranu morti di fami: l'àutri dumannaru 'na vampiced­ da, pi quadiàrisi, cà eranu 'ncazzuluti di friddu. Tan­ t'è ca lu 'nnumani chiddi ch'avíanu manciatu si truvaru tisi tisi morti di friddu; e chiddi chi avíanu pinsatu a quadiàrisi, eranu vivi comu tutti l'àutri. Accussi nni vinni ca Cu' appi focu campau, e cu' appi pani muríu. Palermo. cu."
  },
  {
    "text": "'Na vota cc'era un medicu ca era veru sceccu. Chi fa­ cía? La matina prima di nèsciri pigghiava un librazzu, cupiava 'na pocu di ricetti e si li sarvava 'nta la sacchet­ ta. Java nni li malati: «Comu semu?» «E com'hê es­ siri! ch'aiu avutu un duluri di mòriri!» Lu medicu 'nfi­ lava li manu 'nta la sacchetta e tirava 'na ricetta coma vi­ nía vinía. «Te' ccà: Diu ti la manna bona! ca la tinta l'aiu di supra;» e cci la dava a lu malatu. Java nni n'àu­ tru: «Ch' avemu?» «E ch'âmu ad aviri! ca la frevi m'avi cuciutu!» «Ora vi fazzu stari bonu io!» Pigghia­ va 'na ricetta e cci la dava: «Diu ti la manna bona! ca la tinta l'aiu di supra!» E accussì facía cu tutti, e poi cu' muría muría. Palermo."
  },
  {
    "text": "Cumpari sbirri nun pigghiari, Casa cu prèula 'un adduari. 'Na vota cc'era un maritu e 'na mugghieri, e avevanu un cumpari sbirru; e stavanu 'nta 'na casa ca cc'era 'na prèula. Sta mugghieri si sintía ch'era 'na donna chi sapía tèniri li cunfidenzi, e sempri si nn'avantava. Lu maritu, ca era omu, circava lu modu e la manera di pruvari tantu a la mugghieri e tantu a lu cumpari. 'Na jurnata s'arri­ cugghíu a la casa c'un muccaturi cu 'na cosa ammug­ ghiata; va drittu tiratu a lu puzzu, e sdivàca sta cosa 'nta lu puzzu. La mugghieri, curiusa: «Chi fu, maritu mio?» «Nenti, la mugghieri.» «Chi veni a diri, nenti! Tu si' accussì tramutatu 'nta la facci, e mi dici nenti!....» «Lu sai chi fu? Io ti lu dicu, ma st'accura, ca si si sapi m'abbrucianu. Ammazzai ôn omu, e p' 'un fari canusciri lu sò corpu cci tagghiai la testa, e la vinni a 'mmucciari 'nta lu puzzu. Ma pipa, sai!» «Chi discursu fai! Comu si l'avissi dittu a lu muru.» Lu maritu la facía supra lu naturali; era siddiatu. Lu cumpari cci bazzichiava 'n casa; dici a la cummari: «Cummari, aiu vistu a mè cumpari siddiatu. Chi avi?» «Nenti, cumpari....» «Parrati, cummari: cc'è cosa?» «Sintiti, io vi lu cunfidu; ma pi carità 'un ni faciti di­ scursu, masinnò semu arruinati.» «'Nta lu San Giuvan­ ni!» Comu si cci avissi dittu: Va jìtilu a diri.... Lu sbirru (ch'avia a fari azioni di sbirru) si parti e cci va a cunta lu tuttu a lu Jùdici, e cci misi la junta. «E cu' è stu scilira­ tu?» cci spijau lu Jùdici a lu sbirru. «È tali e tali.» «E la sò casa?» «Un si pò sgarrari: avi 'na prèula da­ vanti la porta, chi duna 'nta la finestra.» A corpu, lu Jùdici manna sbirri e centarmi. Truvaru la porta chiusa; ma la finestra cu la prèula era aperta e iddi si 'nfilaru di ddà dintra. Comu àppiru 'mmanu a lu maritu l'aggrastaru e lu purtaru davanti lu puzzu. Dici: «Unn'è la testa di chiddu ch'ammazzasti?» «Ammaz­ zari io!? Cu' nni sapi nenti...» «Sì, sì, ora lu vidi.» Ha calatu un sbirru 'nta lu puzzu e cerca; cci veni 'mmanu 'na testa. Tocca, manía, cci trova pila e corna. Dici: «La testa è ccà; avi li capiddi, ma (dici) avi puru li corna....» «Chi corna e corna!» dici lu sargenti di li sbirri; e cci fa calari a n'àutru. Chistu pigghiau la testa, e cci vitti puru li corna; dici: «Ma iddu veru li corna avi...» E lu maritu chi ridía. 'Nsumma a unu a unu cci scinneru tutti li sbirri circannu lu puzzu. Quannu lu sargenti si vitti cutuliatu vosi sapiri comu java la cosa, e lu maritu cci cuntò ch'avía sta mugghieri chi si sintía ca tinta ferru, e stu cumpari sbirru, e «io gennarmi, perchè annavano caricati di cento armi (cent'armi). l'aiu vulutu pruvari; e aiu accattatu 'na testa di crastu, l'aiu jittatu 'nta lu puzzu cu diri a sta bona donna ch'a­ via ammazzatu un cristianu, e cci avía scippatu la testa. Sta signura cci lu iju a cuntari a la cumpari sbirru, e stu cumpari 'nta lu San Giuvanni vinni a ricurriri. Ora ch'aiu vistu lu fattu mio, vi lasso stu rigordu pi tutta la vita: Sigretu a fimmini 'un cunfidari, Cumpari sbirri nun pigghiari; Casa cu prèula 'un adduari. Palermo."
  },
  {
    "text": "C'era un maritu e 'na mugghieri. Lu maritu unni sintía sciarri e baruffi curría pi spàrtiri. Li pirsuni si sciarriava­ un e sempri chiamavanu a iddu, e lu chiamavanu mastru Paci. Màstru Paci nun avía risettu, e nun avía unni spar­ tìrisi primu. Li genti sapennu chista cosa, si uneru quat­ tru marioli pi jirisi a'ppustari sutta lu sò finistruni, e fin­ geru di fari 'na sciarra, dànnusi vastunati. Mastru Paci di notti sintíu la battaría e cci dissi a sò mugghieri: «Zit­ tu! zittu! ca sentu battaría; ora li vaju a spàrtiri.» La mugghieri rispusi: «Chi n'aviti a fari! cui si ammazza ammazza. Oh tingiutu! nun vi abbasta la jornu, macàri la notti mi aviti a 'ncuitari.» «No, lassamìcci jiri, va­ sinnò succedi qualchi omicidiu!» Ma la maritu chi nun vulía accunsèntiri, si misi a circari li surfaredda, ma nun li potti truvari a lu scuru. Poi circava li robbi e nun li potti truvari mancu. Comu vitti ca nun potti truvari nenti, afferra la cutra di la lettu e si la misi 'n coddu pri agghiumàrasi tuttu e lassa nuda a la mugghieri. La mugghieri pirò si misi a gridari: «Pirchì vi trâti la cu­ tra, e mi lassati nuda? Già nun mi dati paci nè notti nè jornu!» Mastru Paci pirò scinníu subbitu dicennu: «Chi avemu, Signuri mei?! macàri la notti vi aviti a sciarriari!» Ma chiddi marioli lu facìanu cchiù assai. Poi cci accamparu la cutra e si la purtaru mittennusilla 'n coddu. Mastru Paci comu si vitti nudu senza cammìsi si ni iju susu cu sò mugghieri pri dispiratu dicennu: «Cui fa beni l'avi arrinnutu a mali!» La mugghieri ca lu vitti nudu, cci dissi: «Tingiutu! la cutra già vi faci­ stivu pigghiari? Aspittati.» Pigghiau lu lignu e ci detti vastunati. L'assicutau e la chiudíu fora. Cussi finíu la scena di Mastru Paci. Di chissa cosa poi ni vinni lu mut­ tu: «Tutta la sciarra è pri la cutra.» Polizzi-Generosa."
  },
  {
    "text": "Cc'era 'na vota un fratellu chi java pi la cerca, portava cu iddu lu picciottu, (chisti picciotti chi sòlinu sèrviri 'nta li cucini di li cummenti). Cc'eranu certi divuteddi chi a stu fratellu cci davanu 'na poca di guastidduna ogni lùniri di misi; stavanu di susu, e cci li jiccàvanu di 'na finestra; lu picciottu grapía lu saccu, e li guastid­ duna scuppavanu tutti 'nta lu saccu; lu fratellu si li rici­ vìa susu e comu li jiccava, lu picciottu java cuntannu, senza mancu avìricci cadutu ancora lu guastidduni. Ora un lùniri di chisti lu fratellu cuminciò a jittari li guastid­ duna. Jetta lu primu; «Unu!», dici lu picciottu; jetta lu secunnu; «Dui!» Lu terzu; «Tri! quattru!» Lu quartu però a locu di càdiri dintra la saccu cci scuppò 'nta lu nasu a la picciottu, e cci lu fricò. «Ahi! ca m'ammazzau!...» Vôtasi lu fratellu: «E comu dici quattru s' 'un l'hai 'nta lu saccu!» E di ddocu dici ca nni vinni lu muttu. Palermo. ti. nedì di mese."
  },
  {
    "text": "dissi la sòggira a la nora. 'Na vota la sòggira dissi a la nora: «Pigghia la bon tempu e 'nfilatillu dintra.» La nora 'un ni capíu nenti ca vinía a diri di stari attenta e di sapìrisi apprufittari di lu beni di Diu; e 'na jurnata, ca era 'na bella jurnata e lu Suli era 'na gioia, acchiana supra lu tettu di la sò casa e accumenza a livari tutti li canali, tantu ca la casa arristò scummigghiata. «Ah! dissi idda allura; ora sì ca lu bon tempu mi l'aiu 'nfilatu tuttu dintra!» Palermo."
  },
  {
    "text": "Stu Tinchiuni era unu maritatu e avía 'na mugghieri ca la vulía bèniri assai: nni niscía foddi. Si era assittatu a la buffetta chi manciava, s'avía a sùsiri, e si l'avía a vasari; s'era assittatu a lu bancareddu (ca iddu era scarparu) s'avía a sùsiri, e cci avía a jiri a dàri 'na pocu di vasàti; curcatu, vasàti; era lu Zu Vasa-vasa. Na nuttata cci vinni comu un sdillìniu; si l'abbrazzò e ddocu strinci e vasa, strinci e vasa. La mugghieri vidia ca lu maritu lu facia pi forza d'amuri, e 'un cci dicía nen­ ti. Ma fôru tanti li vasati, li carizzii e li gattigghi, ca a la mugghieri cci mancò l'aria, e morsi accupata. E pi chissu si dici: Li carizzii di Tinchiuni, chi ammazzò la mugghieri a vasati. Palermo. loro che son usi a far molte carezze e dar baci."
  },
  {
    "text": "Cc'era 'na vota un maritu e 'na mugghieri; lu maritu era custureri (mi pari); la mugghieri puru, ed era fattì­ buli di casa. 'Na jurnata, comu fu comu iju, lu maritu truvò 'na pocu di cosi di cucina rutti: pignati, bicchieri, piatta, tutti rutti; dici: «E comu fu ca si rumperu?» «Chi sacciu!» dici la mogghi. «Chi veni a diti chi sac­ ciu! Cu' li rumpíu?» «Cu' li rumpíu?... Io cu li fòrfici!» dici la mogghi siddiata. «Cu li fòrfici?» «Cu li fòrfici!» «Tu veru dici!?.. Io vogghiu sapiri cu chi li rumpisti, masinnò ti dugnu di manu!» «Cu li fòr­ fici!» (cà idda avía li forfici 'mmanu) «Fòrfici, dici?» «Fòrfici fôru!» «Ah chistu cc'è?! Aspetta ca ti fazzu vìdiri si fusti tu cu li fòrfici.» L'attacca cu 'na corda e la metti pi calalla nna lu puzzu; dici: «Va, comu li rum­ pisti? Lu vidi? 'nta lu puzzu ti calu.» «Fòrfici fòru!» Lu maritu vidennula accussì ostinata la misi a calari 'nta lu puzzu; e la muggheri senza mancu pipitari. «Comu fu (dici lu maritu) ca li rumpisti?» «Forfici fôru!» E lu maritu cci detti n'àutra scarricata; arrivannu a menzu puzzu: «Cu chi fu?!» «Fòrfici fôru!» Ddocu lu mari­ tu la calò cu cchiù furia, sina ca cci fici tuccari l'acqua faccenne domestiche. cu li pedi: «Cu chi fu?» «Fòrfici fôru!» e iddu la calò fina a menzu bustu: «Cu chi fu?» «Fòrfici fôru!» «Talè, cci dici arrabbiatu di vidilla accussì; pic­ ca cci voli a 'nfilariti tutta 'nta l'acqua.... megghiu dici comu fu, ca megghiu è pi tia! Comu pò essiri mai ca cu li fòrfici si rumpinu piatta, pignati...! Chi addivintaru pezzi, ca si tagghianu?» «Fòrfici fôru! fòrfici!» Quan­ un vitti accussì lassa jiri la corda, puhm! e la mugghieri tutta 'nta l'acqua. «Sì' cuntenta ora? Lu dici cchiù ca fu cu li fòrfici?» La muggheri nun putía cchiù parrari, ca era tutta 'mmenzu l'acqua; chi fa? (semu fimmini e ave­ mu la testa cchiù dura di lu cornu); nesci la manu fora di l'acqua e cu li jìdita si misi a fari signali comu avissi vu­ lutu tagghiari cu li fòrfici. Ch'avía a fari lu poviru mari­ tu?! Dici: «La mugghieri cci appizzu, e poi hê jiri pi curtu e pi longu..; ora la tiru, e dicissi macari ca fôru fòrfici e furficiuna.» Accussi la tirò, e 'un cci fu versu di fàricci diri comu fu ca s'avìanu rumputu tutti ddi cosi di cucina. E stu fattu arristò pi prova di quantu semu tistardi nuàtri fimmini, ca macari cu lu chiaccu a la gula 'un canciamu sintimentu mai! Palermo. di mezzo; adesso la tiro, e dica pure che furon forbici e forbicioni.»"
  },
  {
    "text": "Comu lu badàgghiu di vucca 'n vucca. 'Na vota si cunta e s'arriccunta ca cc'era un maritu e 'na mugghieri, maritateddi di friscu. 'Na jurnata, men­ tri chi cc'era lu cumpari, lu maritu s'adduna ca lu cum­ pari abbadagghiava, e la mugghieri abbadagghiava puru: abbadagghiava chiddu, e idda cci arrispunnia sùb­ bitu. «Ah, dici, 'nca tu cu lu cumpari mi tradisci? Sti signi davanti di mia vi l'âti a fari? Aspetta, ca ora ti lu fazzu finiri eu lu spassu.» Ha chiamatu a sò mugghieri e cci dici si vulía fàrisi 'na passiggiata cu iddu 'n campa­ gna. «'Nca jamuninni;» dici la mugghieri. Camina, cami­ na, lu maritu si la porta luntanu luntanu 'nta 'na grutta. Iddu (menti pri mia) si avia purtatu 'na cutiddina tanta mugghieri cci vidía fari sti fattetti, lu vidía fari di milli culuri senza diri nenti, e cci spijau: «Dunni jemu, maritu meu? Unn'è chi avemu a fari sta passiata?» Lu maritu cci arrispunniu: «Ora cci jemu; staju vidennu di truva­ ri un bonu locu pri fari tavulidda:» e sicutau a cunnù­ cila di 'na grutta a 'n'autra grutta, pinsannu di scannàrila e poi parènnucci piatusa. Ddoppu chi avìanu firriatu cchiù di deci grutti, e la mugghieri, ca nun sapia lu pir­ chì, vitti ca la cosa sicutava, si vôta e dici: «O maritu meu, mi sta' purtannu di grutta 'n grutta, comu lu ba­ dagghiu di vucca 'n vucca.» «Comu? Comu?» dici lu maritu. «Comu! mi sta' purtannu di grutta 'n grutta, comu lu badagghiu di vucca 'n vucca.» «E chi voli diri? pirchì mi dici accussì?» «Pirchì ca è veru ca lu badagghiu va di vucca 'n vucca; difattu si unu abbadàg­ ghia, l'àutri chi lu talìanu abbadagghianu puru; e si 'nta la chiesa, a mo' d'esempiu, abbadàgghia unu, tutti li vuc­ chi si gràpinu a badagghiari.» «Oh, mugghieri mia, ca ssa palora t'avi salvatu la vita. Eu ti purtava ccà pr'am­ mazzàriti, pirchì mi cridía ca mi tradivi cu lu cumpari; abbadagghiau iddu e abbadagghiasti tu, cchiù di 'na vota, e la cosa mi parsi ca caminava. Ora viju ca tu si' 'nnuccenti e ti vogghiu cchiù beni assai di prima, sparti ca m'aiu 'nsignatu 'na cosa nova.» Accussì ficiru paci, gannari. e si nni turnaru a la casa filici e cuntenti; e di ddocu fu ca nni nascíu lu muttu ca dici: Mi va' purtannu di grutta 'n grutta, Comu lu badagghiu di vucca 'n vucca. Partinico."
  },
  {
    "text": "Cc'era un latru di galera ca si avía arrubbatu un mig­ ghiaru di voti, criju ch'avia arrubbatu picca. Si soli diri ca ogni latru e ogni bagascia avi la sò divuzioni; e chistu avía la divuzioni di 'un si cammarari lu Jòviri e Santu, pi rispettu a lu Signuri. Ora successi 'na vota, comu fu comu iju, ca un Jòviri e Santu cci sbizziò tan­ ticchia di latti 'mmucca; subitu cci ninni lu scrupulu ca s'avía cammaratu, e curríu nni lu cunfissuri p'aviri l'as­ suluzioni di stu gran piccatu. Lu cunfissuri cci dissi: «Chista è nova!... Ti fa scrupulu di la stizza di lu latti, e 'un ti fai scrupulu d'aviri arrubbatu macari a Diu!...» Palermo."
  },
  {
    "text": "Cc'era 'na vota un viddanu e avía 'na crapa, un mazzu di cavuli e un lupu; avía a passari un ciumi e era cunfu­ su; dici: «E comu fazzu! sti cosi s'hannu a passari a unu a unu, masinnò mi perdu.... Ma comu fazzu?! Si passu prima la lupu, la crapa si mancia li cavuli, si passu prima li cavuli, lu lupu si mancia la crapa; si passu pri­ ma la crapa, poi a la secunna aggirata o la crapa si mancia li cavuli, o lu lupu si mancia la crapa.... E comu fazzu?!....» Pensa, pensa... chi fa? prima passa la crapa: torna e si va a pigghia li cavuli; lassa li cavuli all'àutru latu di lu ciumi e si pigghia la crapa arreri, e cu la crapa torna unn'era lu lupu, si lu càrrica sutta lu vrazzu, e cu la crapa d'un latu e lu lupu di l'àutru passa arreri lu ciumi, e accussì sarvò crapa e cavuli. Di stu fattu nni veni la muttu di quannu si dici: sarva­ ri crapa e cavuli. Palermo."
  },
  {
    "text": "«A lu peju nun cc'è fini.» Niruni era un Re ca faceva mali a tutta la pupulazioni e tutti nni parravanu mali. Chistu, maliziusu, pi sèntiri l'armu di la pupulazioni java jennu travistutu 'nta 'ncan­ tini, tratturii, cafè, pi sèntiri cu' nni parrava mali e cu' nni parrava beni (beni un nni parrava nuddu). Un jornu cci vinni 'n testa di firriari pi 'na campagna e 'ncontra 'na vecchia. «Chi vai facennu, bona vecchia.» Dici: «Vaju caminannu pi vuscàrimi lu panuzzu.» «Mischi­ na, mischina! Di sti tempi nun si pò campari, è veru? Ddocu aviti ssu Re Niruni ca è veru sciliratu.» Si vutau la vecchia e cci arrispunni accussì: «Chi Diu nni lu guarda e mantegna!» Lu Niruni stunò a sta cosa; dici: «Ora com'è ca tu nni parri beni, mentri tutti nni dicinu òmnia mmaliditta! «Sissignura, signuri Cavaleri (cà a la vecchia Niruni cci parsi un Cavaleri); pirchì àppimu a lu tali Re ca nni parravanu mali tutti, ed era veru river­ su; vinni l'àutru ca era cchiù tintu d'iddu; nni vinni n'àu­ tru, ca passau e juncíu; ora avemu a Niruni ca lu Signuri nni scansa ogni fìgghiu di mamma; perciò Diu nni lu guarda e mantegna, pirchì A lu peju nun cc'è fini.» Palermo."
  },
  {
    "text": "E mancu santu fai miraculi. 'Nna vota ni 'na chiesa di Nicusia cc'era un Crucifissu fattu d'un cippu di piru ch'avía siccatu, e non facía cchiù pira. Cc'era un viddanu chi ogni jornu java e lu prigava di cuncèdicci 'nna grazia, e ciancía a làrimi di sangu. Lu Crucifissu no nni sintía nenti, e lu viddanu si 'nfirvura­ va. 'Nna vota a lu puvireddu cci scappau la pacenzia; si vôta e dici: «Piraru mai facisti pira, e mancu santu fa' miraculi;» e si ni iju. E di ddocu ni vinni lu muttu. Catania."
  },
  {
    "text": "eppuru cci fu lu prenu di Murriali. Stu prenu di Murriali fu unu chi cci java vunciannu lu stomacu e la còscia, e tantu vunciau ca stava murennu. Vinniru li chierùrici, e ci ficiru lu tagghiu, e a locu di ni­ sciricci acqua o puru marcia, cci niscíu un picciriddu. La cosa fici 'na gran maravigghia; e ancora si parra di lu prenu di Murriali. Palermo."
  },
  {
    "text": "Si dici 'ccusì pirchì anticamenti dici ca 'nna picciot­ ta comu si facía zita s'avía a ràdiri lu gìgghiu, e chistu era signu ca la picciotta era pigghiata, e nuddu cci putía aviri pritinzioni supra d'idda. Ora fingemu lu casu ca lu matrimoniu si lassava, la zita comu arristava? arristava cu lu gigghiu rasu, e cu' 'un lu vulía sapiri 'un lu sapía ca 'unn era cchiú zita; e chista 'unn avía cchiù facci di cumpariri. Di tannu 'n poi quannu unu arresta 'nta 'na cosa cu li manu 'mmanu e scurnatu, si dici ca arristau comu la zita cu lu gigghiu rasu. Salaparuta."
  },
  {
    "text": "quattru Calavrisi. Signuri, 'na vota cc'eranu quattru Calavrisi, di chisti ca mancu è bonu unu pi paisi. Chisti avìanu un càrricu di cipuddi di Calàvria, e l'avìanu a jiri a vìnniri a Missi­ na; eranu 'nta 'na varca, e vucavanu tutti quattru pi jun­ ciri prestu. Succedi ca 'na cipudda cadíu a mari; unu d'iddi (ca eranu tutti quattru unu cchiù zicca-affritta di n'àutru) si spogghia e si jetta a mari pi pigghiari la ci­ pudda. Ddoppu un mumentu ca li cumpagni 'un lu vìtti­ ru assummari, si spogghia n'àutru e si sammuzza. Comu li dui 'un vìttiru assummari mancu a chistu si leva unu d'iddi la cammisa e li càusi (scarpi avía chiddi di nàscita), e jettasi puru, cunfusu ca s'avía a perdiri la cipudda. A ddi parti di Riggiu vicinu Missina lu mari è tintu assai, ca appena cc'è antìcchia di maretta, lu mari s'agghiutti li genti comu càlia: li tri Calàvrisi 'un cci naviganti) come càlia (ceci abbrustoliti). vinniru nuddu 'n summa. Lu quartu 'un vidennu a nud­ du cuminciò a 'nnarvuliari; dici: «Ah! pi Crùstu, ca iddi trè si la mancianu la cipûdda!» e com'era, cu tutti li robbi, si jittò a mari pi jiri a truvari li compagni cu la cipudda. Comu la varca cu lu càrricu arristò sula, passàru certi piscaturi, ca avìanu vistu lu fattu di luntanu, e si purtàru la varca a Missina. E accussì pi 'na cipudda di Calàvria si pèrsiru quattru Calavrisi. Palermo."
  },
  {
    "text": "Cc'era 'na vota un Capaciotu, unu di chisti cu la pag­ ghia-luonga, e purtava un sceccu càrricu di carrubbi. 'Ncugna un malufujutu di chisti chi vannu strati strati, 'nfila la manu, e cci pigghia un pugnu di carrubbi. Lu Capaciotu cci abbía c'un càuciu 'nta li sigreti, e lu stin­ nicchia 'n terra. Cùrrinu li genti: «Mischinu, mischinu!... Stu viddannazzu! ca pi nenti ammazza li genti!...» e cci vulía chiantari di manu a lu Capaciotu. 'Nta mentri, vennu li sbirri, unu accùcchia a lu Capacio­ tu, n'àutru si pigghia lu picciottu assintumatu, e n'àu­ tru lu sceccu. Causa; Patrucinaturi, Avucati, cumpri­ danno per Palermo) la pagghia lunga. Vedi vol. III, n. CLI: Lu Capaciotu. mentu a chistu, terzu a chiddu; lu poviru Capaciotu nni niscíu pi puru miraculu; ma 'nta tricchi e barracchi cci appizzò lu sceccu e li carrubbi. Palermo."
  },
  {
    "text": "Cà di li Santi mi nni jocu e rju. 'Na vota cc'era e cc'era un paganu ca si vattiau e si detti a la fidi di Gesù Cristu. A stu paganu lu purtaru 'nta 'na Chiesa, e cci misiru a 'nsignari ad unu ad unu tutti li Santi e tutti l'artari; dici: «Viditi? chistu è San Giuseppi. Chistu è San Jachinu, lu patri di Maria. Chistu è San Gaitanu. Chistu è San Franciscu di Paula. Chista è Santa Maria Maddalena. Chiddu è San Binidittu....;» 'nsumma cci 'nsignaru tutti li Santi, e ddoppu tutti: «Ora taliati ccà: chistu è Diu.» «E dicitimi (dici lu pa­ ganu vattiatu), sti Santi chi sannu fari?» «Fannu mira­ culi e gràzii.» «E stu Diu?» «Diu è lu Santu supra tutti li Santi, lu patri e lu patruni di tutti.» «E miraculi Diu nni fa?» (dici lu paganu.) «Nni fa? (rispunneru): li fa tutti Iddu, e tutti li gràzii e li miraculi si fannu quannu Iddu voli; li Santi stannu sùggichi a Iddu, e lu muttu dici, ca nun si movi fogghia d'àrvulu s' 'un cc'è vuluntà di Diu.» «'Nca senza vuluntà di Diu sti Santi nenti ponnu fari, di vuluntà propria sua?» «Nenti.» «'Nca annunca chi cci staju ad adurari a sti Santi, si suli nun sannu fari nenti? Pri parti mia, va stàtivi unni siti vui, San Giuseppi; vui, San Jachinu; vui, San Franciscu di Paula, vui tutti quantu siti Santi grossi e Santi nichi, mi vogghia beni Diu, ca di li Santi mi nni jocu e rju.» E si nni iju ad adurari e a priari lu sulu Diu. E di sta palora chi dissi lu paganu nn'arristau lu mut­ tu. Borgetto. CCLXVIII. Palermu, un saccu tantu! Lu Re di brunzu di lu chianu di Bilogni dici: «Pa­ lermu, un saccu tantu!» e stà cu la manu jisata accussì, comu si s'avissi a quadiari; e voli diri ca pi putiri stari 'n Palermu cci vonnu un saccu di dinari granni e gàutu quantu di 'n terra a la sò manu. 'N Palermu li picciuli si nni vannu comu l'acqua, e pi putiri manciari e vistirisi cci voli 'na vurza senza lazzu. Autri vonnu diri ca sta statua dici: «Palermu, sac­ chiteddi tanti pi aviri giustizia;» pirchì la chiavi di llu­ ru grapi qualunchi porta; e 'n Palermu a tempi antichi li Judici la giustizia la vinnevanu pi dinari. Ficarazzi."
  },
  {
    "text": "'Na vota si riccunta ca a Jibbisu un jaddu chi c'era non cantò, e tutti li Jibbisoti sicutaru a dòrmiri sina a tardu. A ura di menzujornu si risbigghiaru e vittinu chi lu jad­ du non aveva cantatu e ci aveva fattu perdiri la matinata. Chi fannu? lu pigghianu e lu 'ttaccanu supra un sceccu e lu mèntinu a frustari pi' tuttu lu paisi, sina chi po' annaru unni lu Giudici. Pi chistu li Jibbisoti si dicinu frustajad­ di; e quannu a Missina veni unu di chisti di Jibbisu nui Missinisi ci dicemu: «O Peppi, cantau lu jaddu?» Messina. ni lu circonnario di Messina. Questa è un'ingiuria proverbiale ni la provincia di Messina. so."
  },
  {
    "text": "Vunnu diri ca quannu a Carini successi lu casu di la Barunissa di Carini, ca sò patri la scannau a corpa di cu­ teddu, (ca macari cci n'è la Storia nisciuta), idda, la picciotta jia currennu di càmmara 'n càmmara pri nun si fari piscari, e jia gridannu: «Ajutu, Carinisi! Ajutu, Carinisi!» Ma, comu fu comu iju, lu fattu è ca di li Cari­ nisi nun curríu nuddu pri ajutalla, e lu patri cci mina 'na murtali sciabbulata 'nta lu cori, a sò fìgghia. A stu bruttu idda, ca mischina nun si vitti dari ajutu di nisciunu, jetta 'na vuci 'strema gridannu: «Cani, Carinisi!» sintèn­ nucci diri ca eranu veri cani, pirchì nun la vòsiru ajutari. E di ddocu nn'arristau lu muttu ca si dici Cani Carini­ si Borgetto. SERIE QUINTA"
  },
  {
    "text": "Si cunta ca cc'era un pòghiru viddanu ch'avía un scic­ carieddu e campava cu jìri a ligna: un juornu vinía di li­ gna e cci cadì' lu sceccu, e nun lu potti sùsiri cchiù: cci leva la vardedda e lu lassa 'n terra pri muortu, e si nni va. Lu sceccu la notti si susi, si nni va 'ntra un fiegu, si minti a manciari fina chi si fa bieddu grassu. Un jornu cci affaccia un lupu e accumencia a taliàrilu e a 'ncugnà­ rici adaciu adaciu; lu sceccu, quannu vitti lu lupu, dissi: «O amaru mia! ora mi mancia,» e si misi 'n superbia cu li guricchi a l'addhitta, la cuda spinciuta, lu cuoddu anarcatu, e accumencia a taliari fissu lu lupu. Lu lupu quannu lu vidi accussì firoci, cci spija «Comu vi chia­ mati?» Rispunni lu sceccu: «Mi chiamu Bran.....ca....liuni.» Cci dissi lu lupu: «Oh chi nnomu tirribili chi aviti!» e cci 'ncugnava adaciu adaciu; quan­ un la sceccu l'appi vicinu, si scantà' e jittà' quattru pidita ti, ca aiu cannuna e scupetti di putiri ammazzari lupi e tutta sorti di cosi.» Lu lupu quannu senti sti cosi cci dis­ si: «Ia sugnu disidirusu di manciarimi 'na puocu di carni di pullami, pricciò dumani l'ammazzati cu li vuo­ stri cannunati, e mi li faciti truvari ca ia viegnu, e mi li viegnu a manciu.» Lu sceccu cci dissi: «Cci âti a viniri 'n passannu dumani.» Lu lupu si nni ìj', lu sceccu ristà' cummusu. «Cuomu aiu a fari?» dici; e si nni va a cur­ ca 'ntra un chianu, si finci muortu, calanu 'na quantità di cuorvi e vutùra, cridìanu essiri muortu e si cci appu­ danu di 'n capu pri manciarisillu; iddu quannu vitti lu tiempu appurtunu accumencia cu li piedi e cu la vucca, e nn'ammazza 'na puocu; si susi e li lassa ddà muorti. Pùa vinni lu lupu: «Brancaliuni, unni sunnu li carni di pinnami.» Lu porta nni ddu chianu: «Ccà sunnu, man­ ciati.» Lu lupu si mancia l'acieddi e cci dici: «O chi su' belli! carni accussì bella e agustusa 'un n'aiu manciata ma'.» Lu sceccu cci dissi: «Ora va', cumpari, m'âti a 'mmitari.» Cci dissi lu lupu: «Ora pigghiu 'nna puocu di cunigghia e vi li manciati.» «Nanò, cumpari, ca ia patu di àcitu, e un' nni puozzu manciari; m'âti a dari vir­ dura, ca nni manciu cchiù assà'.» Cci dissi lu lupu «Cumpari Brancaliuni, sàcciu un uortu di cavuli ca sun­ un 'na maravigghia; ora vi cci puortu.» Si nni jeru a l'uor­ tu, e lu sceccu accumincià' a manciari, e si fici la panza 'na vutti, chi nun putía caminari cchiù.» Lu lupu cci dis­ si: «Ora jamunìnni; 'un faciemmu ca veni lu patruni.» Ddà cc'era un lìmmitu gantu, e lu lupu santa, lu sceccu nun cci la potti fari, e ristà' cu li piedi darrieri ap­ pisi; lu lupu l'afferra pri li piedi darrieri pri ajutàrilu a tràrilu; lu sceccu fa 'na furzata e jetta tanti pìdita, e 'na pidata detti a lu lupu; lu lupu quannu senti sti botti di pì­ dita, e la pidata 'ntra 'na gamma, cci pàrsiru cannunati chi l'abbinniru nni la gamma, cci dici: «Oh cumpari Brancaliuni, chi facistivu?» Rispunni lu sceccu: «Cumpari, ia mi stava divirtiennu.» 'Ntantu lu lupu cu­ mencia a curriri, ca si scantà' di li botti, e si nni ìj zuop­ pu di 'na gamma. Lu sceccu ristà' e dissi: «Abbuonè ca mi allirbita­ vu cu stu manipoliu chi aiu fattu.» Tantu curri lu lupu ca ancontra un liuni, e cci dissi: «Chi aviti ca tur­ riti?» «E ch'aiu aviri! ca cc'è Brancaliuni ca cu 'na botta di cannuni mi abbinni 'ntra 'na gamma e mi az­ zuppò.» Rispunni lu liuni: «Cumpà', cci vuogghiu vi­ niri a vidiri a Brancaliuni.» «Oh cumpari liuni, è cchiù putenti di vu'.» «'Nquà sintiti chi faciemmu: nn'attac­ cammu pri li cudi cu 'na corda; si vu' 'un putiti curriri ca siti zuoppu, ia vi tiru.» 'Nquà cumminaru accussì, e si nni jeru; quannu cci arrivanu di vicinu, lu sceccu si nni adduna e si minti a lu solitu cu la testa spingiuta li guric­ chi a l'addhitta, la cuda tisa e dissi: «Ora pri mia è jun­ ta l'ura.» Lu liuni lu vitti accussì priparatu e dissi: «Ncugnàmucci adaciu adaciu.» Mentri si avvicinavanu, lu sceccu tuttu scantatu accumencia a jittàri pìdita; quannu lu lupu senti li botti: «O cumpari liuni, cur­ riemmu, ca si nn'abbenni cu 'na badda di chissi nn'am­ mazza.» Lu lupu 'un putía curriri, ca era zuoppu; e lu liuni si lu tirava apprissu; e accussì lu pòghiru sceccu si allibirtà di nun essiri manciatu di lu lupu e di lu liuni. Pùa lu sceccu dissi: «Mi nni vuogghiu jiri di ccà, manzi­ nò si veni lu lupu mi mancia;» si misi 'n caminu e si nni ij' nni lu patruni; quannu lu patruni vidi affacciari lu sceccu bellu grassu, ccu tanta cuntintizza lu pigghia, cci minti lu capistru e si lu trasi jintra, e lu sceccu accumin­ cià' a carriari ligna comu prima. Casteltermini."
  },
  {
    "text": "'Na vota un surci cci dissi a n'âtru surci: «Cci vò' vèniri a manciari nni mè ziu?» Chiddu, chi era mortu di la fami; cci dissi: «Sì, ma unni stà?» «Chi nn'avi' a fari! stà ccà vicinu.» Si parteru tuttidui e jeru nn'ôn magasenu. Stu magase­ un avía la porta cu lu pirtusu tunnu tunnu pi tràsiri e nè­ sciri li gatti. Comu arrivaru, lu surci ch'avia lu ziu cci dissi a lu cumpagnu: «Trasi primu, ca appressu trasu iu.» «Chi cc'entra! cci dissi l'âtru surci, tu si' lu patru­ ni, e tu avi' a tràsiri.» Lu surci pi fàlla 'n granni si 'nfila lu primu cu diri ca java a chiamari a lu ziu. Mancu avía trasutu 'nta lu magasenu ca 'na gatta l'aggrastau pi la gregna. Lu surci accuminsau a fari: «Ziu! ziu!» L'â­ tru surci comu 'ntisi accussì dissi: «Minchiuni! e t'è ziu, e mancu ti canusci! vidi chi voli fari cu mia!» Vutò tunnu e turnò d'unni avía vinutu. Ficarazzi. lu stridiri di lu sorcio."
  },
  {
    "text": "Un juornu, a tempu anticu, si riccunta, ca si junceru, caminannu caminannu, lu Ventu, l'Acqua e l'Onuri. S'abbrazzaru tutti, e ficiru tanti discursi 'ntra d'iddi di tuttu chiddu ca avìanu fattu e avìanu a fari. L'Acqua cci cuntau ca currennu 'ntra un ciumi pocu tempu prima, avía fattu tantu beni, abbivirannu jardìnu­ ra, furriannu mulini e arricriannu a tanti assitati. Lu Ventu cci raccuntava ca iddu facía macàri furriari mulina, e senza d'iddu non putìanu caminari cchiù ba­ stimenti e varchi, e chi poi quannu non avía cchiù chi fari si ni jia a spassàrisi o ccu li nuvuli o ccu l'àlbuli 'ntra li vòschira o 'ntra li cimi di li cchiù àuti munti. L'Onori, puvireddu, non avennu chi dici cci dicía a lu­ l'Acqua e a lu Ventu: «Iu è certu, non pozzu fari sti mmrâculi, ma tegnu tutti l'omini 'n pugnu, e ccu tuttu ca sugnu nenti e paru nuddu, quannu n'omu di munnu o riccu o puvireddu, cchiù megghiu quannu avi a mia avi assai, e ccu mia pò e voli.» Doppu ca tutti tri si la discurreru cumminniru ca èrinu tri Putintati di lu munnu, e siccomu avìanu chi fari si pigghiaru licenza e si ni stàvinu jennu ognunu ppi li fatti so'. Ma comu si spartèvinu lu Ventu cci dissi all'Acqua e all'Onuri: «Ma quannu ni juncemu 'n'àutra vota, e unni?» E l'Acqua cci arrispusi: «A mia mi trovi ni li frischi funtani.» «E si su' sicchi?» cci dissi lu Ventu. «Allura mi truvirai certu 'ntra lu mari.» «Ma a tia unni ti attrovu?» cci addumannau l'Acqua a lu Ventu. E lu Ventu: «A mia, quannu sugnu spicciu, ppi cchiù certu mi attrovi supra la cima di Mungibeddu e ddà mi spassu e jocu e ccu li nuvuli e lu sò fumu.» Allura lu Ventu e l'Acqua cci addumannaru a l'Onuri: «E a tia quannu ti circamu unni t'âmu a truvari?» E l'Onuri accussì cci arri­ spusi: «A mia? ora sì, chistu sulu non pò essiri; pirchì iu stilu ca cui mi perdi 'na vota, non m'àscia e non mi vidi cchiù ppi mentri è munnu. Acireale."
  },
  {
    "text": "'Na vota cc'era la Vulpi, e cc'era un sardàru chi pur­ tava li sardi. Idda si schinci malata. «Cummari, cci dissi lu sardàru, unni jiti?» «Cumpari, sugnu malata e nun pozzu abbiaggiari.» «'Nca, sapiti chi facemu? io vi mettu 'n capu la vèstia, e poi unni vuliti essiri lassata, io vi lassu.» Darrieri cc'era cumpari Lupu. «Cumpari, cci dissi a l'ammucciuni la Vulpi, sapiti ch'aiu pinsatu? io mi mettu 'n capu la vèstia di lu sardàru, pigghiu li sardi, e a na a na vi li jettu, e vui cumpari, l'arricugghiti.» Ha pigghiatu lu sardàru e avi misu la Vulpi 'n capu la vè­ stia, e la Vulpi jia jittannu li sardi, e lu Lupu l'arricug­ ghia. Arrivannu a menza stanza dici la Vulpi: «Cumpari, ora scinnitimi, ca ccà è la mè grutta.» 'Nca lu sardàru la scinníu, e idda si juncíu cu lu Lupu. «Cum­ pari Lupu, nn'âti cugghiutu assa' sardi?» «'Nnasì, cum­ mari Vulpi; assai nn'aiu cugghiutu.» «Vui cumpari l'âti cugghiutu, ma ora l'âmu a spàrtiri sti sardi.» «Oh! cum­ mari, io heju fattu tanti stenti, e vui li vuliti?» E sardi 'un cci nni vosi dari. La Vurpi schinci chi di la colira ca­ díu malata. «Oh! cummari Vulpi, e chi aviti? 'Nsamà cadistivu malata pi la colira di li sardi?» «Nnasì, cum­ pari.» «'Nca io vi li portu li sardi, basta chi vui vi susi­ ti.» Ha pigghiatu lu Lupu, e cci avi purtatu li sardi. Ddop­ pu chi si manciaru li sardi, passau un cardunaru. Dici lu Lupu: «Cummari, comu faciemu, ca si cci hannu a livari li carduna a stu cardunaru?» «Sapiti chi facie­ mu? cci dici la Vulpi, io ora mi schinciu malata, iddu mi càrrica 'nta lu sacchitieddu; vui vi mittiti darrieri di mia, e io vi jettu li carduna.» Passa lu cardunaru: «Chi aviti cummari Vulpidda?» «Sugnu malata, e a la mè grutta nun cci pozzu jiri. Mi vuliti purtari vui 'n coddu?» «Nnasì, cummari.» E si la misi supra lu saccu di li carduna. La Vulpi cu la gran­ fudda scippava li carduna di lu saccu e cci li jttava a unu a unu a lu Lupu. Quannu cci parsi ad idda: «Cum­ pari, cci dici a lu cardunaru, scarricàtimi ccà, ca ccà èni la mè stanza.» Lu cardunaru la scinníu e si nni iju pi sò via. «Cumpari Lupu, cci dissi la Vurpidda, li carduna?» «Cummari, io avía na gran fami e mi l'avi­ ju manciatu tutti; p' 'un diri farfantaria vi nn'aiu sarvatu du' piduzzi.» La Vulpi, arrabbiata, si la sarvau. 'Na jurnata si schincíu malata: cci va lu Lupu e cci dici: «Cummari, comu siti?» «Cumpari, malata sugnu, ed hê jiri 'n Palermu, e nun pozzu caminari.» «Zittitivi cummari, ca vi cci portu io.» Si l'avi misu 'n coddu cum­ pari Lupu, e si misi a caminari. Lu Lupu era zuoppu; e la Vulpi java cantannu: «Pianu, pianu, pianu, E lu ruttu porta a lu sanu.» «Ch'aviti, cummari?» cci spija la Lupu. «Chi aiu? Nun pozzu caminari, e cantu.» Ddoppu 'n'àutra arrancatedda, accuminzò arreri la Vulpi: «Pianu, pianu, pianu, E lu ruttu porta a lu sanu.» «Ma, cummari, chi jiti dicennu?» «Nenti cumpari, mi vaju allianannu accussì.» «Ma comu vi sintiti?» «Comu m'hê sèntiri? malatedda ancora, e nun m'aiu pututu sullivari.» «'Nca caminamu,» arrispunni cum­ pari Lupu. Passannu 'n'àutra arrancatedda, idda si misi a cantari arrieri: «Pianu, pianu, pianu, E lu ruttu porta a lu sanu.» «Ora 'nsumma, cummari, a cu' vuliti buffuniari? Vui siti malata e jiti cantannu?» «Ah! dici la Vulpi: 'nca io avía pigghiatu li carduna, e vui 'un mi nni vulistivu dari, ora io sugnu bona, e m'aiu fattu purtari di vui zop­ pu;» e comu dissi accussì, satò e lassò lu Lupu. Vallelunga. disgradarne la più gentile toscana."
  },
  {
    "text": "A lu tempu chi l'armali parravanu, lu Liuni, ch'era re di l'armali, tinía 'nta tu sò palazzu a lu Lupu pi sbirri e a lu sceccu pi sigritariu. 'Na vota stu Re cadíu malatu, e tutti l'armali cci jeru a fari visita, fora di la Vurpi. Lu Re, mischinu, malatu com'era, 'un s'avía addunatu di sta mancanza di la Vur­ pi: e tutti l'àutri armali, cu' pi amuri, cu' pi timuri, di sta cosa 'un ci dicevanu nenti a lu Re. Ma lu Lupu 'nfami, pirchì l'avia cu la Vurpi e 'unni la putía vidiri mai, stetti, stetti e si la iju a cantari. Trasíu 'nta lu palazzu di lu Re, e cci dissi: «Maistà, io staju tantu ammiratu ca tuttu lu nostru populu avi vinutu a vì­ diri a Sò Maistà, ma 'un sacciu pi quali mutivu la signo­ ra Vurpi nun s'avi fatta avvìdiri nudda vota.» Lu Re a stu dittu si 'ncuitò cuntra la Vurpi, e ci dissi a lu Lupu: «Tu veru mi dici? Ah! sta birbanti! sta malacriata! Cci hê fari avvìdiri comu si tratta!» E cumannò chi cci la jis­ si a circari mò pir mò, l'acchiappassi pi 'n'aricchia, e ci la purtassi ddà presenti. Lu Lupu di bottu si misi a circari la Vurpi 'nta ssi campagni campagni. Ma 'nta stu mentri lu segretariu, ch'avía 'ntisu lu discursu, ad onta di lu Lupu, zittu zittu iju nni lu Lebbru, ch'era sò curreri e ci dissi: «M'avi' a fari un fauri, avi' a jiri a truvari 'nt'ôn sàutu la signura Vurpi e ci avi' a diri chistu, chistu e chistu.» Lu Lebbru curri ca ti curri, ci purtò la 'mmasciata prima assai d'arri­ vàricci lu Lupu. La Vurpi sintennu lu fattu, dissi intra d'idda: «Ha' ragiuni, sbirrazzu di Lupu! ma ti l'aiu a cunzari io lu capizzu! 'un dubitari!» E senza perdiri tem­ pu si nni iju a la prisenza di lu Re, e ci dissi: «A pedi di Sua Maistà; sàcciu ca Sò Maistà è allagnata cu mia, picchì mentri avi statu malatu 'un cci hê vinutu a fari vi­ sita. Ma avi a sapiri Sua Maistà ca io 'un aiu mancatu a fari lu mio duviri, essennu ca io nun mi sentu cchiù nè cosci, nè ghiammi jennu furriannu tanti paisi pi lu beni sò, meffi pi circari un bonu medicu a Sua Maistà. Infini stu medicu l'aiu truvatu e m'avi 'mmizzatu 'na gran midicatuna, chi appena Sò Maistà si la pigghia si ristabilisci allura; masinnò è mortu.» Lu Re a stu parrari ammanzò; e cci dumannò: «E chi è sta midicina?» «Vudedda di lupu a decottu,» rispusi la Vurpi. Lu Re pi la saluti sò chi guardava un sò sirvienti? Cumannò chi s'ammazzassi lu sbirru. Allura tutti acchiapparu a lu Lupu; ci ficiru nèsciri li vudedda di fora, e ci li ficiru a decottu a lu Re: lu Re si lu pigghiò e stetti bonu. Termini-Imerese. tanti paesi pel bene di Lei. medicina."
  },
  {
    "text": "'Na vota cc'era e cc'era un Gaddu, e a lu solitu sò sca­ liava 'nta un munnizzaru. Scalía, scalía, e trova un li­ briceddu. Comu trova stu libriceddu, lu grapíu, e a la prima fògghia chi cci vinni leggi 'na scrittura chi dici: Gaddu, Re. Ddocu si metti a sbàttiri l'ali tuttu cuntenti: «Cucurucù! Cucurucù!» Curri la Gaddina, e cci spija: «Chi aviti ca siti accussì cuntenti?» «Chi aiu? (dici lu Gaddu); attruvai stu libriceddu, l'aiu liggiutu, e a la prima fògghia cc'è scrittu: Gaddu, Re.» «Oh bella! oh bella! (dici la Gaddina). Vuliti vìdiri pri mia?» Vota 'n'àutra fògghia e leggi: Gaddina, Riggina. «Ohi, chi sugnu cuntenti! (dici la Gaddina): ca! ca! ca! e si metti a sbàttiri l'ali. Passa e passa 'na Viparedda; dici: «Chi aviti, ca cantati accussì allegri?» «Hâmu truvatu un libriceddu, e cc'era scrittu accussì e accussì.» «Veru diciti! 'Nca viditi pri mia!» Lu Gaddu passa 'n'àutra fògghia di lu li­ briceddu e leggi: «Viparedda, cammarera. «Veru! oh chi cuntintizza! Tirr! tirr!» e si misi a 'nturciuniari tutta e ad abballari leta e fistanti. A stu puntu passa e passa un Lupu: «Chi cosa aviti, ca faciti tutta sta festa?» «Ch'avemu? Avemu ca si tru­ vau un libriceddu accussì ed accussi, e cc'è scrittu chistu e chistu!» «Oh, chi cosi curiusi! Addunca viditi si cc'è nenti pri mia.» Lu Gaddu sfògghia lu libru e leggi: Lupu, Papa! «Oh chi furtuna, cumpari Gaddu! nni sentu veru piaciri! Uhu! Uhu!» e si misi a satari e firriari tuttu allegru ca iddu era lu Papa. Vola e s'attrova a passari un Cardidduzzu, e li vidi a tutti quattru cu tanta gioja: «E chi aviti vuàtri, ca faciti sta gioja?» «Ch'avemu ad aviri! 'Nta stu munnizzaru s'attruvau lu libru di l'armali, e lu Gaddu cci liggíu scrit­ tu: Gaddu, Re; ddoppu: Gaddina, Riggina: appressu: Viparedda, cammarera; appressu: Lupu, Papa; e pri chistu semu chini di cuntintizza.» «E pri mia nenti cc'è? Viditi pri mia, viditi pri mia!» Lu Gaddu passa 'n'àutra fògghia, e trova lu scrittu chi dicía: Cardid­ duzzu, surdatuzzu, guardianu di lu Castidduzzu. Ddo­ cu lu Cardidduzzu metti a battiri l'ali e a 'ngurgiari di veru cori cu lu megghiu cantu chi sapía. «Ora chi facemu? (dici lu Lupu): semu tutti ccà, e cc'è un Regnu cumpitu. Sapiti chi vi dicu? 'Sennu ca eu sugnu lu Papa, pri putirisi accuminzari un bonu Regnu lu megghiu chi è ca vi cunfessu a tutti.» «Bona! bona!» «'Nca viniti ad unu ad unu.» Si parti e va lu canto che sapea. ('Ngurgiari, gorgheggiari). Gaddu, e cci trasi dintra lu cunfissiunàriu, (cà lu Lupu s'avía assittatu a cunfissiunàriu). Comu trasi, lu Lupu si cala, grapi tanta di vucca.... Màu! e si mancia a lu Gad­ du, Re. Veni appressu la Gaddina, Riggina: lu stissu; e lu Lupu si l'ammucca 'nta quantu lu dicu e lu cuntu. Ddoppu, trasi la Viparedda; Màu! e nni fa un vuccuni. All'ultimu junci la Cardidduzzu, ca 'un era loccu. Talía, e vidi li signali di li pinni: «Ah! (dici) pri chistu cu' si va a cunfissari nun torna cchiù! Forsi ca lu Papa si l'ag­ ghiutti a tutti senza jittàricci nè ossu nè spina: aspetta ca ora ti conzu eu!» 'Ncugna nni lu Lupu e cci dici: «Su Papa, vossa jìsa la testa e grapi la vucca, ca cci dicu li piccati.» Lu Lupu, ca spirava d'agghiuttirisillu puru, jìsa la testa e grapi la vucca. Lu Cardidduzzu spinci la coda, cci caca 'mmucca, e si nni vola cantannu e dicennu: «Re e Riggina ti manciasti, Viparedda t'agghiuttisti; Cardidduzzu, lu sgarrasti, 'Na cacata 'mmucca avisti!» E lu Lupu arristau scurnatu e trizziatu, ca ancora cci penza, e cu li Cardidduzzi nun cci pigghia cchiù 'mprisa. Favula longa e favula curta, Diciti la vostra ca la mia è tutta. Partinico. CXXIX-CCXXXIV."
  },
  {
    "text": "'Na vota cc'era 'na Cicala e 'na Frummìcula: era tem­ pu di stati, e Cicala stava cu la panza all'aria cantannu sempri e stunannu li genti chi passavanu; senza pinsari propria ca pi manciari s'avi a travagghiari. La Frummì­ cula a lu cuntrariu, zittu zittu java riciuppannu ora un còcciu di frumentu, ora 'na muddichedda di pani, ora 'na cosa, ora 'n'àutra, e si li java carriannu nn'ôn pirtu­ siddu, pi farisi la 'nchiusa pi lu 'mmernu. Vinni e vieni lu 'mmernu; la Cicala 'un avía chi manciari, e si muría di la fami; la Frummìcula si java spizzuliannu ddi muddi­ cheddi e ddi cuccitedda di frummentu chi avía arricug­ ghiutu nna la stati. Cci dissi la Cicala: «Frummicu­ lidda mia, fammilla la caritati, dùnami anticchia di man­ ciari, ca di la fami mi stannu niscennu l'occhi!» «No, cci dissi la Frummìcula; pirchì quannu io m'affan­ nava a fàrimi la pruvvisioni, tu ti divirtivi a cantari e grattàriti la panza. Cu' 'un travagghia 'un mancia!» E 'un cci nni vosi dari. Palermo. cola di pane. provviggione per l'immerno. raccolto ni la state."
  },
  {
    "text": "C'era 'na vota un Re e 'na Riggina; stu Re e sta Riggi­ na avìanu un picciriddu. Passannu li Fati di la sò strata acchianaru e ci lu pigghiaru. Lu patri e la matri arristaru addulurati e chiancìanu. Ora lassamu a lu Re e a la Rig­ gina, e pigghiamu a un patri cu tri figghi, e nun avía chi dàrici a mangiari. Rispusi la figghia granni e ci dissi a lu patri: «Patri miu, vui aviti a jiri a circari la Sorti mia: aviti a jiri 'nta 'na Signura (e ci dissi cu' era) e ci aviti a dumannari un quartucciu di vinu. Allura vidirremu si iu sugnu furtunata.» Lu patri accussì fici: iju ddà, e idda, la Signura, a la minima dumanna ci lu detti, cu lu pattu pirò di purtàrici virdura. Lu patri poi ci purtau la vir­ dura, e accussì ci scuttau lu vinu. Si ni iju dintra lu pa­ tri, e si lu iju a viviri cu li so' figghi. Poi la minzana ci dissi a tu patri: «Pi la figghia granni ci aviti pinsatu; ora aviti a pinsari pri la Sorti mia. Jiti ni 'n'àutra Signu­ ra, e ci diciti pri na guastedda a nomu miu.» Lu patri si partíu e ci iju a truvari la guastedda di lu pani, chi poi portasse (in contraccammio) di la verdura. ci lu scuttau cu la virdura. Si ni iju, prijatu, dintra e si misiru a mangiari e viviri. Rispusi poi la cchiù nica, e ci dissi: «Pà', ora aviti a vìdiri pri la Sorti mia: aviti a jiri pri 'na pocu di picciuli, pi quantu ni servinu pi la spisa.» Lu patri iju ni 'n'àutra Signura, e si li iju a fari dari pru­ mittènnuci anchi la virdura. Lu patri tuttu cuntenti e pri­ jatu, si ni iju dintra, e iju a fari festa cu li so' figghi e ci dicía ca a tutti ci avía truvatu la Sorti. Lu dumani comu iju a virdura pri purtalla a dda Signura, ni la campagna ci scarrubbau l'acqua forti. Virdura pirò nun ni potti truvari, sulu truvau un pedi di cavulu, e iddu si misi a tagghiallu di lu truncuni; ma pirò nun lu potti spèddiri di tagghiari, stanticchì lu truncuni era forti, e l'acqua lu 'sassinava. Poi, avennu jutu dintra, li figghi ci spijaru e ci dissiru: «Pà', chi facistivu? Nni purtastivu virdura?» Lu patri ci rispusi: «Nun ni potti cògghiri pirchì vinni la timpistata d'acqua e m'annigai tuttu pir­ ciò. Sulu truvai un pedi di cavulu, e pirchì era duru lu trunzu nun lu potti spèddiri allura. Pigghiaiu la via e mi ni vinni.» Li soru cchiù granni si la misiru a pigghia­ ri cu la soru cchiù nica, pirchì idda era sfurtunata e fu la causa di fari annigari lu patri. Ma lu patri ci dissi: «Iu nire (spèddiri), stantechè lu ceppo era forte, e l'acqua lu assassinava. lora (di tagghiari). a mè figghia nun la vogghiu mossa: nun ci aviti a dari vastunati: ora comu scampa, iu ci vaju arreri a cogghi­ ri la virdura, e la portu a la Signura chi l'aspetta.» Basta: scampau e lu patri ci iju arreri, e iju a truvari ddu pedi di cavulu menzu tagghiatu comu l'avía lassatu iddu. Comu poi lu sicutau a tagghiari, ci cumparíu un Cavaleri chi si truvau a passari e appuntau ni lu stissu ortu. Lu Cavaleri ci dissi: «Chi fai ddocu?» «E ch'aiu a fari! rispusi ddu puvireddu, aiu li figghi diju­ ni, e cogghiu stu pedi di cavulu pirchì chistu sulu tru­ vai.» Rispusi arreri lu Cavaleri: «Quantu n'hai figghi?» «Iu tri n'aiu, ma nun si ponnu vidiri nud­ du: massimi a la cchiù nica ci fannu gran disprezzi, e pri quantu iu ajeri nun potti purtari stu pedi di cavulu, ca si ni vinni l'acqua forti, hannu subbuliatu a la soru cchiù nica, dicennu ca idda fu la causa di farimi vagnari.» «A chissa cchiù nica, chi nun la ponnu vìdiri, rispusi lu Cavaleri, mi la porti a mia, e iu ti dugnu 'na pocu di di­ nari, chi di ora stissu ti servinu pi caparra.» Lu patri si pigghiau ssa pocu di dinari e lu pedi di lu cavulu e si ni iju a diriccillu a li figghi. Caminannu lu patri, pri la via ci scarrubau 'n'àutra bona timpistata e arrivau vagnatu arreri. Li figghi comu vittiru vinìri a lu patri vagnatu, si la pigghiaru arreri cu la soru cchiù nica e ci misiru tanti 'mproperii, dànnucci anchi vastunati. Lu patri giulusiàn­ nusi di la figghia cchiù nica, dicía a li figghi granni di lassalla stari e nun la capuliari cchiù, stanti iddu pi la cchiù nica aviri truvatu la Furtuna megghiu di chidda di l'àutri. «E ora chi purtastivu?» ci dissiru li figghi. «Un pedi di cavulu;» rispusi lu patri. Ma chiddi ca ni vulianu la minutidda di dari vastunati a la soru ci dis­ siru a lu patri: «Puh!... abbùttati!... 'Nca chi avemu a fari cu stu pedi sulu di cavuli?» «Oh, rispusi lu patri, e lassatimi parrari! Purtaiu vidè 'na pocu di dinari, e ni fa­ cemu la spisa.» Li figghi tannu si prijaru tutti, e subbitu ficiru la spisa e si la mangiaru cuntenti. Doppu mangiari li figghi dumannaru a lu patri quali avía statu la fortuna di la soru cchiù nica. Lu patri rispu­ si: «Truvai la fortuna di maritalla cu un Cavaleri riccu, chi la manteni cu cammareri.» Li soru comu sinteru chissu si misiru a chianciri; ma stu chiantu era pruduttu pi 'mmìdia, avògghia ca iddi dicìanu ca era pi amuri. Basta: lu patri ci lu dissi a la figghia cchiù nica ca avía truvatu la Fortuna, siddu vulía jiri assemi cu iddu pri purtalla a lu Cavaleri, chi l'aspittava. Idda ci dissi di sì, e cuntenta di liberàrisi di li so' soru, si licinziau cu tutti e si ni iju. Lu patri si la purtau ddà e la cunsignau a lu Ca­ valeri chi si fici truvari ni lu passiaturi. Lu Cavaleri ci jinchíu un saccu di dinari a lu patri, e ci fici la privinzio­ ni di nun purtari a nuddu di li so' figghi: essennu iddu patruni di viniri sulu quantu voti vulía. Li cammareri, comu la ficiru acchianari susu, ci cunsignaru la sò càm­ mara cu pattu pirò di nun mòvisi mai di ddà, e di nun gràpiri mai la porta di la càmmara chi c'era 'n facci a chissa. «Va beni, rispusi idda, iu nun la grapu.» La sira comu si curcau e si stava addurmiscennu sula ô scu­ ru, ci iju n'idda lu maritu a curcàrisi. Lu maritu avía un sistema di nun farisi vidìri mai ni la facci, e per cui ci jia di notti ô scuru, e si jia a curcari. Idda lu 'ntisi e nun si ni 'ncaricau. Lu maritu poi si misi a dòrmiri puru. Lu dumani ci iju lu patri pri jiri a vidiri a sò figghia, e ci spijau: «Comu ti la passi? Si' bona?» «Oh, rispusi idda, iu sugnu comu 'na Rigginedda; iu ricca, iu allegra, iu sirvuta di tanti cammareri, iu trattata di tutti; nun c'è cchiù filici a lu munnu.» «Beni!... Beni!...» rispusi lu patri. Poi si licinziau e si ni iju a cuntari li cosi chi cci dissi la figghia e li cuntau a li soru, li quali a sèntiri tutti ssi cosi dumannaru a lu patri siddu la putía purtari cchiù ddà, o puru ci putianu jiri iddi. «Nè na cosa, nè 'n'àu­ tra, ci rispusi lu patri, stanti lu Cavaleri avìrimi dittu ca a vui àutri nun vi voli vidiri mai, nè mancu vostra soru putiri vèniri ccà cchiù.» «Ma nui 'na vota sula ci vule­ mu jiri.» «Nun pò essiri, iu nun cci lu dicu a lu Cava­ leri e mancu a idda.» «E prigatilu a nnomu nostru,» cci dissiru li figghi. «'Nca iu ci lu vaju a dicu, e vide­ mu iddu chi dici.» Ci iju, e prigau a lu Cavaleri anchi a nnomu di li so' figghi. Lu Cavaleri ci dissi: «Pri sta vota sula iu vi dugnu lu pirmissu di purtarivilla.» Lu pa­ tri si la purtau e li soru la riciveru cu tanti cirimoni, spi­ jànnucci tanti cosi, fra di l'àutri macari si vòsiru 'nfur­ mari d'idda comu era sò maritu ni la facci. A sta duman­ na idda ci dissi di nun sapiri nenti pirchì di jornu nun lu avía vistu mai, e la notti quannu si vinía a curcari a lu scuru idda nun lu putía vidiri. La cchiù granni di li so' soru ci dissi: «Senti chi hai a fari allura: pìgghiati sta canniledda di cira chi aiu iu, e poi quannu iddu si curca e dormi, tu l'addumi e lu vidi bonu ni la facci pi poi sa­ pillu a diri a nuàutri.» Sta proposta di la soru pirò nun era tanta sincera, anzi era tuttu effettu di 'mmidia. La soru cchiù nica lu capía ca era pi fàrici perdiri la furtu­ na, ma iddi tuttidui tantu ficiru, tantu 'un ficiru pi finu a quannu la pirsuaderu e ci ficinu prumettiri di fari chiddu chi iddi dicìanu. Lu patri a lu dumani la iju a purtari a lu palazzu unni abitava lu Cavaleri, e idda si ni iju ni la sò cammara. La sira idda si iju a curcau, e doppu un pezzu cci iju videm­ ma lu Cavaleri a jirisi a curcari cu idda. Quannu pirò lu Cavaleri durmía idda addumau la cannila di cira e lu misi a taliari. Cchiù lu taliava cchiù beddu cci paría; e dicía tra idda: «Oh quantu è beddu! chi beddu giuvini chi aiu!» Comu era misa chi facia tutti sti so' riflissio­ ni, cadi 'na stizza di cira càvuda ni lu nasu di lu Cavale­ ri; iddu sintennusi ardiri si sdruvigghiau dicennnu: «Tradimentu!... tradimentu!...» Si susíu e allura ni man­ nau a la mugghieri. La mugghieri si truvava gràvita; notti tempu si misi a caminari 'na lunghissima via, e poi ci scuntrau un Rimi­ tu 'nta un voscu, e iddu ci dumannau chi cosa jìa facen­ un. Idda ci cuntau lu fattu, e lu tradimentu chi ci avìanu fattu li so' soru, e iddu ci rispusi: «A ssa mancanza chi hai fattu iu nun ci trovu riparu; ma sulu ti dicu ca di re­ stu siddu voi caminari ancora, appressu trovi a n'àutru Rimitu cchiù anticu di mia, e vidi 'nsocchi ti dici.» Idda sicutau a caminari, e ci 'ncuntrau n'àutru Rimitu chi ci dissi subbitu: «Chi vai furriannu?» «Caminu pirchì la disgrazia mi purtau ccà, e nun aiu chi fari.» Ci cun­ tau tutta la passata, e lu Rimitu ci rispusi chi nun c'era riparu affattu pirchì la mancanza era grossa e nun c'era cchiù rimediu. «Sai chi avi' a fari? fàtti un paru di sti­ vali di ferru, e camini quantu cchiù pôi caminari, unni poi ti pari ca la terra è cchiù modda e li stivali si mettinu a strùdiri, tu poi vidi un palazzu e ti ci ficchi. Idda fici accussì stessu, e poi arrivata ni lu palazzu chi chiddu ci avía dittu, idda si misi a chiamari. Poi ci affacciaru li cammareri e ci dumannaru 'nsocchi vulía. «Pri carità, idda ci dissi, mi alluggiassivu pri sta notti sula, ca sugnu gràvita e nun aiu a st'ura unni cchiù furriari!» Li cam­ mareri ci lu jeru a diri a la patruna e a lu Re Cristallu e chiddi ci rispusiru ca nun ci spirciava affattu pirchì an­ cora avía lu cuteddu 'nta lu cori di lu duluri chi pruvava pi lu figghiu chi ci accamparu li Fati. Ma li cammareri che sentiva di lu figghio statogli immolato dalle fate. ci dissiru a lu Re ca chidda nun si ni vulía jiri e vulía fatta ssa carità. Allura lu Re e la Riggina rispusiru ed ur­ dinaru a li cammareri di ricìvila almenu pi ssa sira sula. Li cammareri la riciveru e la misiru ni lu gaddinaru. Idda poi vulía cuntari tutta la passata a li cammareri, ma chiddi nun si putìanu lunghiari; li cammareri si ni jeru e lu dissiru a la Riggina: «Sapi! ci dissiru, sta puvired­ da di jusu ni voli cuntari li so' sventuri e ni dici: «Avissivu a sapiri!...» Ddoppu tempu idda parturíu e fici un beddu piccirid­ du. Li cammareri si ni jeru a dunari e vittiru ca idda avía parturutu e avía un picciriddu nudu senza cammisa pir­ chì la puviredda nun avía nenti. Ci jeru a diri a la patru­ na lu fattu, e idda ci mannau li rubiceddi a lu picciriddu, e la matri lu vistíu. La nuttata appressu quannu era cur­ cata ci cumparíu unu e cci iju a dissi: «Tu stanotti avi' a murari tutti cosi pirchì hannu a viniri tri fati ch'hannu a purtari lu picciriddu di lu Re; tu poi ci lu vai a purtari, e almenu vidennu sta cosa lu Re Cristallu e la Riggina ti vonnu beni cchiù assai.» Basta: idda ristau 'ntisa, e si misi a murari tutti li ciaccazzi di li porti, astutau la can­ nila, e poi quannu fu preparatu tuttu, vinniru li tri Fati e ci purtaru lu picciriddu dicènnucci: «Chistu è lu fig­ ghiu di lu Re, ch'avi tantu tempu chi l'avemu nuàtri, e ora ci lu vai a purtari tu.» Chiddi si ni jeru e ci lassaru lu picciriddu. Idda lu dumani si susíu e ci iju a purtari a lu Re e a la Riggina lu picciriddu. Comu lu Re e la sò fa­ migghia si vittiru purtatu lu picciriddu, si la pigghiaru a bemmuliri, e la trattaru assai a chidda, e nun la ficiru nè­ sciri cchiù mai di lu palazzu. Si misiru a fari tanti tratta­ menti, tanti fistini, e tanti cosi, e arristaru pri sempri fili­ ci e cuntenti. Favula ditta, favula scritta, Diciti la vostra ca la mia è ditta. Polizzi-Generosa."
  },
  {
    "text": "La mugghieri curiusa. Si raccunta ca 'na vota cc'era un giuvini maritatu e nun putennu campari nni lu sò paisi, si nni straníu nni n'âtru paisi, e si adduà' in un Parrinu. Avennu un tempu chi cci stava, un jornu fra di l'âtri, di fora travau 'na fun­ cia, e la purtà' a lu sò patruni, e cci dumannà' a lu sò patruni unni l'agghià'; cci dissi: «A lu locu.» «Dumani avi' jiri arreri a lu locu, e avi' a ijri a scavari unn'era la funcia, e a scavari nni lu radicuni di la funcia e zoccu trovi lu porti ccà.» Lu 'nnumani va a lu locu, e va a scava nni chiddu puntu e truvà' du' vipari, l'ammazzà' e li purtà' a la patruni; chiama a la cammarera e cci li fa sar­ vari. Gghiustu gghiustu cci avìanu purtatu 'na pocu di an­ ciddi, cci li metti 'nsèmmula, e cci dissi a la serva: «Duna a manciari a lu garzuni, pigli du' anciddi, li cchiù minuti, e cci li frji.» Scanciu di l'anciddi cci frij' li vi­ pari, pirchì cci avìanu parutu anciddi; cci li porta a la ta­ vola, e lu garzuni si li mangià'; comu finì' di mangiari sintía parlari la gatta e lu cani, chi eranu nni la casa di lu patruni, e lu cani dicía: «A mia m'avi a dari lu pani.» La gatta dicía: «A mia mi l'avi a dari vidè;» ma lu cani: «A mia mi l'avi a dari cchiù assà', ca vaju cu la patruni;» la gatta cci dici: «No, lu tò misteriu è chis­ su; quantu nn'avi a dari a tia nn'avi a dari a mia, masin­ nò nun fa gghiustu.» E stu garzuni sintía parlari st'armali, ca avía pigghiatu la virtù mangiannusi li du' vipari; si nni scinni nni la stadda stu garzuni pi purtari l'òriu a li muli, e li muli sintìanu viniri la garzuni; lu capu-rètina dicía: «A mia mi nn'avi a dari cchiù assà' di tia òriu, ca iddu mi va a cavaddu;» n'âtra mula cci dicía: «Quantu nn'avi­ vi a dari a tia, nn'avi a dari a mia, pirchì a mia mi càrri­ ca cchiù assà';» e stu garzuni sintía tuttu lu discursu, pi­ gghia l'òriu e cci lu dividi eguali. «Vidi ca fici gghiustu ca nni lu divisi eguali?» (dici lu mulu) e si nni acchiana susu lu garzuni, e appressu avía la gatta; la gatta cci par­ là' e l'avvirtì', cci dici: «Vidi ca tu avi' 'ntisu parlari a nui, vidi ca lu tò patruni ij' a circari li vìpari, e nun li tru­ và', dumannà' a la serva, e cci dissi cà li detti a mangiari a tia, e t'avi a spijari ch'hai 'ntisu cà sapi ca tu avi' la virtù, e cci lu dici ch'avi un libru di 'ncantamentu, tu cci avi' a diri ca nun avi' 'ntisu nenti, masinnò si tu cci lu dici, tu mori, e lu tò patruni pigghia la virtù, e t'avi a 'mminazzari, e tu nun cci lu vulennu diri, ti nni manna.» Pigghia lu gar­ zuni, e trasi nni lu sò patruni; comu lu vitti, cci cumencia redina di muli. a spijari; e lu garzuni dicennu sempri no; si nichía lu patruni, e nni lu manna; comu nni lu mannà', iddu piglià' la via pi jirisinni nni lu sò paisi; pi la strata cci 'mmatti 'na mannra, e truvà' li picurara nichiati, pricchì notti pi notti cci mancavanu li pecuri; pigghia stu garzuni e cci dis­ si: «Ora va, quantu mi dati ca nun vi nni fazzu mancari cchiù?» Lu curatulu cci dissi: «Quannu nun nni manca­ un cchiù, ti dugnu 'na jumenta cu 'na mulacciuna.» La sira si scurà' ddà, doppu chi mancià' si iju a curcari fuora lu pagghiaru; arrivannu a mezzannotti 'ntisi parlari li lupi, chi dicìanu a li cani: «O cumpari Vitu!» Li cani cci rispunneru: «O cumpari Cola.» «Putemu vinìri pi l'ar­ mali?» Li cani cci dissiru: «Nun cci putiti viniri, ca cc'è lu patruni curcatu fuora.» Iddu sta vita la fici pi ottu jor­ na; e pecuri nun ni mancavanu; arrivannu a li novi jorna fici ammazzari tutti li cani grossi. «Ora stati cuntenti, cci dissi lu picciottu a li curatuli, ca armali nun ni manca­ un cchiù.» Cci dettiru la jumenta cu la mulacciuna e si nni iju; la sira li lupi gridaru arreri a li cani: «O cumpa­ ri Vitu, putemmu vinìri?» Cci rispunninu li cagnoli pic­ ciuli: «Nun cci putiti vinìri, ca li vostri amici l'ammaz­ zaru, e si viniti, pruvuli e baddi cci nn'è vidè pi vâtri.» Lu garzuni arrivatu a la sò casa la mugghieri vidi chidda jumenta cu la mulacciuna, cci spijà' di cu' era la jumenta; lu maritu cci dici: «Nòscia è.» S'avvicinava, ca cc'era 'na fera tra un paisi vicinu; cci parsi di gghiustu a lu pic­ ciottu di jiri a la festa cu la mugghieri; si mettinu a cavaddu a la jumenta e partinu: pi strata la mulacciuna si ristà' e gridava a la matri di aspittàrila, la matri cci rispusi: «Camina, ca tu si' lèggia e i' portu a du' a cavaddu.» Pi­ gghia lu maritu comu 'ntisi stu discursu e si misi a ridiri: la mugghieri, crûsiera, cci spijà': «Pirchì arriditi?» Lu maritu cci dissi: «Pri nenti.» La mugghieri cci dici: «Nanò; mi l'aviti a diri, masinnò a la fera; nun cci ve­ gnu.» Lu maritu cci dissi: «Arrivannu a lu Santu ti lu dicu,» e lu Santu jera prima di lu paisi. Arrivatu a lu San­ tu, la mugghieri cumencia a dìricci: «Pirchì arriditi? Mi l'aviti a diri.» Lu maritu cci dissi: «Quannu arrivammu jintra ti lu dicu.» Pigghia la mugghieri e si nni vosi aggira­ ri senza jiri a la fera; e si nni aggìranu; arrivannu jintra cumencia la mugghieri: «Ora mi l'aviti a diri?» Pigghia lu maritu e cci dici: «Va chiamami lu Cunfissuri, ca dop­ pu ti lu dicu.» Pigghia la mugghieri si metti la mantillina tut­ ta affannata e va a chiama a lu Cunfissuri, cci dici chi vi­ nissi a marammanu ca s'avi a cunfìssari mè maritu.» Nustramentri lu maritu era sulu pigghia un pugnu di còccia in onore di lu quale si tiene lu mercato. , e li detti ca avía 'na pocu di gaddini e un gaddu; a la jit­ tata li còccia li gaddini s'affuddavanu pi manciari, e lu gaddu c'un puzzuluni li facía scappari a dda vía, ca nun vulía chi manciavanu: lu garzuni rispusi e cci dici a lu gaddu: «Pirchì nun manci, e nè li fa' manciari?» Ri­ spunni lu gaddu, cci dici: «No, nun hannu a manciari, i' sugnu lu gaddu e i' hê cantari, no comu tia ca pi cunfi­ dari lu fattu a tò mugghieri ora avi' a muriri.» Pigghia iddu e si avvirtì' e dici a lu gaddu: «Cchiù giudiziu di mia avi!» Chi fa? Pigghia 'na cigna, la vagna, e la mitti ador­ dini; comu si arricogli, la mugghieri cci dici: «Lu Cunfs­ suri stà vinennu, ora mi l'aviti a diri.» Pigghia la cigna lu maritu, e cumencia a dari cignati, e tantu cci nni detti ca la lassa cchiù morta ca viva; veni lu parrinu, cci dici si s'avía di cunfissari; pigghia lu garzuni cci dici: «Cu' cci l'avi dittu a vossía?» «Voscia mugghieri.» «Pi idda, cci dissi, no pi mia.» Pigghia lu parrinu e 'ncugna nni la mu­ gghieri, e idda nun cci dava cuntu, e lu parrinu s'adduna ca la cosa nun era gghiusta, vôta tunnu senza diri nenti e si nni va. Doppu un pezzu la mugghieri rivini', e lu maritu cci dici: «Vidi chi t'avía di diri, la mugghieri? Nichìati.» Cci rispusi idda: «Nenti cchiù vogghiu sapiri.» E accussì fi­ níu la curiusitati dì la mugghieri. Cianciana. sig. Gaetano Di Giovanni."
  },
  {
    "text": "Si cunta e si raccunta ca cc'era un mircanti e avía 'na figghia bella, ca era tanta bella ca nni lu munnu un' si nni avía vistu ma'. Stu mircanti la vulía 'stremu beni assà'; avía la putía di la mircanzia 'mmiezzu la chiazza, e la casa di abitazioni 'ntra 'n'antra strata fora la chiazza. 'N'quà tantu vulía beni sta figghia ca 'un avia di passari un'ura ca firmava la putía pri jiri a vidiri sta figghia. Un juornu cci vinni un pitturi a la putía e si cumbrà' 'na puocu di tila pri fàrinni ritratti: lu mircanti cci dissi: «Amicu, facitimi un ritrattu, e mi l'aviti a fari pirfettu;» si lu porta a la casa e si pronta 'n facci a la figghia: pigghia la tabacchera, e cci dici: «Vui âti a ritrattari a mà figghia supra sta tabacchera.» Lu pitturi ritratta nni fici du', unu supra la tabacchera, e unu nni la tila, e chiddu di la tila si lu cunsarvà' pri iddu a l'ammucciuni. Lu mircanti cci fici un buonu cumplimientu e lu pitturi si nni ij' 'ntra 'na cità; pigghia li ritratti ch'avía, e li minti fora: na mentri passa un figghiu di un Principi, e talía ddi ritratti, ferma la carrozza, e talía a siccu lu ritrattu di dda giùghina fi­ gghia di lu mircanti: torna e si nni va a la casa, e manna a chiama a lu pitturi e cci dici: «Vuogghiu sapiri d'unni vi vinni stu ritrattu?» Lu pitturi cci cunta ca: «nni lu paisi di Casteltermini cc'è un mircanti ca avi 'na giùghina tantu bella ca l'uocchi mia un' nn'hannu vidutu mai, e si chiama Tarisina.» Stu Principinu si partì', si nni ij' a Ca­ steltermini e si adduga un palazzu 'n facci a la palazzu di stu mircanti pri parlari cu sta giùghina. Tuttu lu juor­ un stava affacciatu a lu barcuni fina a tantu ca cci cu­ minciava a parlari a puocu a puocu fina ca si ridussi a dìricci ca la vulía pri mugghieri. Idda cci rispusi: «E comu è possibuli, ca mà patri un m'avi vulutu maritari?» Rispunni lu Principi: «Già chi è chissu nni jammu a l'ammucciuni; e senti ch'avi' a fari: ti fa 'na trùscia di li to' robbi nicissarii, e stanotti, a mezzannotti, ti truovi a la porta, e quannu passu ia accravaccammu e nni nni jammu a la mà cità.» La picciotta era di spiritu, e cci dissi sì. Eccu ca la notti arrivata la mezzannotti, Tarisina si fa la truscidda e pigghia 'na buttigghia di vinu alluppinatu scostamente. città mia. briganti; cu 'na jumenta, e idda si cridía ca era lu Princi­ pi, e cci dici: «Ccà sugnu;» lu briganti si la pigghia sen­ za diri nenti, l'accravacca a la jumenta e si la porta: quannu fu fattu juornu, si adduna e canusci ca nun era lu Principi: si scuraggisci, e accumencia a chianciri: lu bri­ ganti la porta 'ntra un vuoscu, e la scravacca, e idda, 'sperta, cci dici: «Mi sientu dibulizza, faciemmu cula­ zioni.» Iddu abbedisci, e s'assèttanu a manciari; lu bri­ ganti vivi beni, e cadi' alluppinatu; Tarisina lu spogghia di li so' vesti, e si vesti d'omu, munta a cavaddu a la ju­ menta di lu briganti e parti pri la cità di Missina (ca lu Principi era di Missina); arriva a Missina e accumencia a spijari unni stà lu tali Principi, fina chi lu truvà'; ac­ chiana e trova un sirvituri e cci dici: «Amicu, facitimi di fagùri di parlari a lu Principi si avi di bisuognu di un sigritariu, ca sugnu prontu a sirvillu.» Lu sirvituri parla a lu Principi, e cci dici di sì. Si prisenta a lu Principi e lu vidi accussì bellu e di cumplissioni dilicatu, e lu minti a scriviri 'ntra un scagnu. Lassammu a stu sigritariu nni lu scagnu, e pigghiammu a lu figghiu di lu Principi. Quannu arriva a lu purtuni e un trova a l'amata Tarisina, dici: «Tradimentu fu chistu chi mi fici sò patri!» Lu mircanti nun trova la sò amata figghia, accumencia a circari e un la trovanu; dispiratu, si parti lu Principinu e si nni va a la sò cità di Missina, e si minti malanconicu senza cchiù parlari e senza nèsciri; sò patri vidiennu lu figghiu cussì malanconicu, prega 'na puocu di amici pri fari allianari lu figghiu; sti amici un juornu si la portanu a caminata pri fari quattru passi, e caminanu marina marina, e trova a un uomu assittatu 'ntra 'na petra cu la testa a pinnuluni; lu Principinu lu ta­ lía, e cci dici: «Amicu, pricchì stati accussì malancu­ nusu?» Rispunni: «O signuri, sapissivu la mà còlara, niscissivu pazzu.» Rispusi lu Principinu: «E vu' sapis­ sivu la mà sorti! jè cchiù tinta di la vostra; amicu, cunta­ timi chi cosa aviti?» e accumencia a cuntari ca: «era a Casteltermini e passava di 'na strata, e vitti 'na bella si­ gnura, la pigghiavu e mi la purtavu 'ntra un vuoscu, mi a lu­ luppinà'; quannu mi risbigghiu, un truovu nè ad idda, nè la jumenta, e mi truvavu nudu.» Lu Principi a lu sèntiri stu discursu, tira lu cutieddu, l'ammazza e lu jetta nni lu mari; quannu li so' amici vittiru fari stu 'micìdiu, subbitu si lu pigghianu e si lu portanu a la casa, arrivà' nni lu Prin­ cipi tuttu cuntenti e si nni va nni lu sò quartu di palazzu; pùa sò patri si porta nni lu sigritariu, fintu uomu, ca lu canuscia, e un si dava a canusciri, e cci dici: «Principi, sù figghiu avi 'na pena 'ncurabili ca un cci pò passari ma', mi basta l'arma a mia di truvari lu rimiediu di fàric­ ci passari sta malancunia.» «E chi cosa cci voli?» «Principi, sapi ca sò figghiu vulía beni 'na giùghina, e sta giùghina cci spirì' e un la potti truvari cchiù, pricciò ia sacciu unn'è.» Subbitu sò patri va nni lu figghiu, e cci dici: «Figghiu, lu nuostru sigritariu sapi canusciri la tò malattia.» Subbitu va nni lu sigritariu, e lu sigritariu cci dissi: «M'âti a dari un misi di tempu e ia fazzu viniri la giùghina ccà nni la vostra casa.» Rispunni lu Principinu: «Si tu avi' st'abilità, ti fazzu acchianari un puostu di cchiù gradu.» Passatu lu misi, chiama a lu Principinu e cci dici: «Già è finutu lu misi chi ia cumprumisa; du­ mani ammitati tutti l'amici e parienti: subbitu quannu ar­ riva la vostra zita v'aviti a maritari tuttu cuntenti e fi­ stanti.» Fa l'ammitu, lu sigritariu si vesti di li stessi rob­ bi ch'avía quannu si nni fuji' di sò patri, si vesti e affac­ cia e cci dici: «Eccu la vostra Tarisina.» Iddu alluccu­ tu l'abbrazza, si la strinci, si spusaru, e ristaru cuntenti e filici. Casteltermini."
  },
  {
    "text": "Cc'era 'na vota un Principi capricciusu di Palermu, ca cci avía 'n testa di putiri aggiustari lu munnu e l'armali a piaciri sò e vinciri a la Natura. Comu di fattu, a lu ca­ vaddu sò l'avía 'nsignatu a manciari carni; a lu cani cci facía manciari erva; a lu sceccu cci 'mparau a fari ballet­ ti e ad accumpagnarisi iddu stissu cu lu sonu di lu ràg­ ghiu: 'nsumma, stu Principi s'avantava ca iddu cu l'arti sò avía lu putiri di duminari a la Natura. 'Ntra di l'àutri, si misi a cummàttiri pri 'nsignari ad un gattu; e ddoppu tantu cummattimentu a la fini lu purtau a lu statu di ti­ nillu supra la sò tavula quannu pranzava e cu li granfi cci facía tèniri lu cannileri addumatu. Purtavanu carni a tavula, purtavanu pisci, purtavanu tutti sorti di mancia­ rizzi, li mittianu davanti a lu gattu, e chistu sicutava a tèniri la cannileri comu si fussi 'na statua fatta di lignu senza nenti scumpònisi. Lu Principi s'avantava; cci facía vidiri stu gattu a l'amici, quann'era a tavula, e cci dicía cu sfrazzu: «La Natura è nenti: cà l'Arti mia vali cchiù d'idda, e si fida di fari chissu ed àutru.» L'amici tistiàva­ un e cci dicìanu a lu spissu a lu spissu: «Cu' 'nasci di natura 'un pò mancari; l'arti si parti, e la natura vinci.» «Gnurnò (dicía lu Principi), faciti tutti li provi chi vuliti, e viditi ca lu mè gattu nun si scorda mai l'arti chi cci aiu 'nsignatu. Un jornu unu di l'amici càpita un surci: si lu metti dintra lu cappeddu, cummigghiatu cu lu fazzulettu, e va nni lu Principi nni l'ura ch'era a tavula. Lu gattu era ddà a lu solitu, chi tinía lu cannileri sodu sodu, comu si ddà nun cci fussiru nè carni nè pisci. Lu Principi si vôta cu l'amicu e cci dici: «Ma dicìti la virità: è mastru veru lu mè gattu? Nni tocca carni? nni tocca pisci? l'Arti mia va pi centu di la Natura.» L'amicu nun dissi nè cíu nè bau, e catàmmari catàmmari si leva lu cappeddu e lu posa supra lu tavulu, livànnucci lu fazzulettu. Lu surci, comu si vitti fari largu, acchiana adàciu adàciu, e affaccia cu lu mussu fora di lu cappeddu. Comu lu gattu nni senti a mala pena lu ciàuru e cci vidi lu mussiddu, saùta di bot­ tu, e mannannu a gammi all'aria lumi, piatta e tutti cosi, va a 'ppatància lu surci e scappa pi la cucina. Ddocu l'amicu si misi a fari li belli risati, e a lu Principi ch'arri­ stau a taliari cu la vucca aperta cci dissi: «Eh, caru si­ gnur Principi, vi l'aiu dittu sempri ca l'Arti si parti, e la Natura vinci!» Lu Principi arrùnchia li spaddi e fu cu­ strittu a diri: «Haju tortu, caru amicu, e lu muttu vo­ stru avi tutta la raggiuni.» Palermo."
  },
  {
    "text": "Stu muttu accuminzò a dirisi quannu cci fu lu Casu di Sciacca. Lu Casu di Sciacca si sapi qual'è, ca eranu at­ taccati forti lu Baruni Pirollu e lu Baruni di Luna. Quan­ un un nni pottiru cchiù, cci fu lu serra-serra, ca nun si sapi lu nùmaru di quantu omini s'ammazzaru. Lu Pirollu pirdíu la causa, e lu Luna si lu livau di davanti bellu bel­ lu, facennulu scannari cu tutta la famigghia. E pirchì stu Baruni Pirollu era unu putenti e riccu assai, nn'arristau lu muttu chi dici: «Nni l'annittaru a Pirollu!» ca lu dissiru prima li Sciacchitani. Ora stu muttu si dici puru quannu si voli diri ca puranchi li cchiù ricchi e li cchiù putenti dunanu lu mussu 'n terra. Borgetto."
  },
  {
    "text": "Martinu persi la cappa. San Martinu era limusinanti; facía sempri limosina; e si puru arristava cu la sula cammisa si la livava pi stu puntu di fari carità. 'Na vota cci iju Culicchia, e si cci fincíu di puvureddu mortu di fami; dici San Martinu: «Vattìnni, ca nun aiu chi ti dari» ('un avía mancu un guranu di supra). Dici lu puvureddu: «E mi la facissi la carità, ca avi du' jorna ch' 'un tastu mancu l'acqua.» A San Martinu cci parsi piatusu; limusinanti ca cc'era; si leva la cappa e cci la duna: «Te', ca nun aiu àutru; va mancia!» «Eh! dici Culicchia, e t'aiu cu­ tuliatu!...» e si cci prisintau di diavulu chi era. San Mar­ tinu cci dissi: «Io ti vitti piatusu, e ti detti la robba mia; ora ca t'aiu canusciutu, vattinni, brutta bestia, a li pirfunni di lu 'Nfernu! E pi la puntu San Martinu persi la cappa. Palermo."
  },
  {
    "text": "Eranu li Martini 'na familla ricca quantu lu mari; ma si ridussiru a la miseria pri causa di lu jocu; pirchì unu di sta familla chi si chiamava Martinu jucava sempri a la dispirata. Chistu Martinu sulièva jiri sempri 'nta 'na cità e ddà si riunièva cu tutti li primi jucatura. 'Na sira 'ntra l'àutri si misi a jucari a russu e nìuru, e pirdièva sem­ pri, tantu ca nun cci arristau nè oru nè argentu. Cumin­ ciaru a jucari 'n parola, e si vinníu tuttu chiddu ca pussi­ dièva. Pirdièva sempri; cci arristava un sulu fiegu, chi era chiamatu la Cappa. Puntàu stu fiegu e stava cu tantu d'occhi sbarracati a guardari li so' punti; si cci liggièva la spiranza 'nta la facci! Però quali fu la sò rabbia quan­ un tiraru, e pri un sulu puntu pirdiu la Cappa? Alimena."
  },
  {
    "text": "si perdi lu puntiddu. Cc'era e cc'era 'na nanna e 'na niputi: la nanna era pi casa sua, e la niputi maritata pi l'affari soi. Un jornu la nanna vinni a càdiri malata; chiama a la niputi: «Senti, figghia mia, si tu mi servi 'nta la mia malatia io a la fini di la mè morti ti lassu lu gruppiddu.» «Nenti, nanna mia, chi bisognu cc'è di gruppiddu? Io la servu, e chiddu chi vassía voli fari fa.» (Ma 'ntra d'idda stava cu l'aspit­ tativa di stu gruppiddu). Basta, finalmenti la nanna vinni a lu puntu ca fu 'n fini di morti. Lu cuntu 'un porta tem­ pu; la niputi pinsava sempri a lu gruppiddu, e comu vi­ día ca la nanna pirdía tirrenu e quasi ca nun parrava cchiù, cci dissi: «Nanna, vassa vidi ca quasi ca perdi la palora? Vassia dissi ca avi lu gruppiddu; 'nca unn'è? Mi lu dicissi.» «Ora, la niputi, aspetta n'àutru pocu,» (dici la nanna). La niputi facía primura. A la fini, quan­ un veru veru quasi ca la vuci l'avía persa tutta, si chiamò a la niputi e cci dissi: «Senti, niputi mia, ca ti dugnu la prummisa di lu gruppiddu. 'Nca vidi ca quannu cusi, hai a fari sempri bonu lu gruppiddu 'nta lu filu, masinnò p' 'un fari lu gruppiddu si perdi lu puntiddu; e zoccu avi' tiddu, dim. di puntu). cusutu si veni a scùsiri.» A sta cosa la niputi scappa arraggiata di la casa, pirchì spirava lu gruppiddu cu li dinari e nun l'appi, e lassa la nanna 'n tridici. La nanna muríu; e la sò palora arristau pi muttu, e perciò si dici: P' 'un fari lu gruppiddu si perdi lu puntid­ du. Palermo."
  },
  {
    "text": "'Nca dici ca a tempi antichi cc'era ccà in Sicilia lu 'Mperaturi Fidiricu, ca era omu crudili assai. A Napuli si cci arribbiddaru li populi. Chi fa iddu? Fa ammazzari prima a tanti, e poi si pigghia a tri billissimi dami e si li porta a Palermu; e pirchì eranu d'aggenti boni e apparti­ nianu a li ribbeddi, li fici sipillìri vivi 'nta li trabbucchi di lu Palazzu riali. E comu di sti tri donni nun si nni sap­ pi cchiù nè nova nè vecchia, nè si nni vitti mancu lu fumu, di ddocu nni vinni lu muttu chi dici: Tri donni, chi mali cci abbinni! Palermo."
  },
  {
    "text": "'Na vota cc'era e cc'era un Principi chi avía 'na figghia 'nta la batia di Santa Catarina. 'Nta la batia di Santa Ca­ tarina s'avía a fari un munacatu; cci parsi di beni a la Batissa di diri a la figghia di lu Principi di mannàri nni sò papà, pi quantu cci 'mpristassi 'na pocu di cannileri, piatta e cosi d'oru e d'argentu priziusi, pi guarniri la Chiesa e la càmmara unni s'avía a fari stu munacatu; e accussì la batia putía fari figura. Hannu pigghiatu a dui facchini chi sirvìanu a la stissa batia, e hannu mannatu a la casa di lu Principi, a nnomu di sò figghia e di la matri Batissa. Li facchini, 'n cànciu di jiri a la casa di lu Prin­ cipi, sgarràru; e si jeru a tèniri a lu palazzu di la Zisa. Tuppuliaru, e cci affacciau 'na specia di criatu: «Chi vuliti?» dici. «Stà ccà lu Principi tali?» «Gnursi.» «'Nca manna sò figghia e la Signura Matri, ccà cc'è stu bigghiettu, e nn'avi a cunsignari li cosi d'oru e d'ar­ gentu pri lu munacatu: nui semu li facchini di la batia, ca lu bigghiettu lu dici, e nni pò cunsignari ogni e qualun­ chi cosa.» «Ora vegnu» (dici lu criatu). Ddoppu un pezzu torna cu du' carteddi tanti di cosi d'oru e d'argentu massizzu, cannileri, càlaci, speri e tuttu chiddu chi cchiù si putía disidirari, cu petri domanti e petri priziusi grossi e belli mai visti. «Tini', dici, purtàtili a la matri Batis­ sa, e la salutati a nnomu di lu Principi.» Accussì ficiru. La matri Batissa e la figghia di lu Principi nni ficiru 'na festa granni, e cu tutti ddi gran ti­ sori d'oru e d'argentu cci ficiru 'nta lu munacatu 'na gran figura riali: tutti guardavanu alluccuti e dicianu: «Gesu! sti cosi mancu lu Re li pussedi!» Basta, a la fi­ nuta chiamanu arrèri a li dui facchini, cci jìnchinu li dui cartidduna tali e quali com'eranu, e cci li mànnanu a lu Principi. Li facchini jeru a lu solitu palazzu di la Zisa, e tuppuliaru. Veni lu solitu fattu a criatu e grapi. «Ti­ niti ccà, dicinu li facchini, la Batissa manna li so' tisori a lu Principi e l'arringrazia tantu.» Lu fattu a criatu nun cci dava l'arma a pigghiarisi li cartidduna, e taliava a li facchini. Chisti taliavanu puru, e locchi locchi cci dici­ un: «Pigghiativilli e vi li cunsignati si su' giusti.» Lu criatu li taliau arrèri, si pigghia li carteddi, e senza vuli­ risilli cunsignari si metti a tistiari e cci dici: «Quantu fùstivu minchiuna!» e comu dici accussì, spiríu cu tuttu lu palazzu, e li du' facchini si truvaru fora di Porta Nova. «Oh, dicinu, e com'è sta cosa? com'è ca semu ccà?» «E va spìjacci!» Traseru, e turnaru a la batía senza mancu avvirtìricci cchiù. re. Ddoppu jorna la Principi va e va a la batía. «Oh, Si­ gnur Principi, quantu cci sugnu ubbrigata!» dici la Si­ gnura Matri. «Oh, papà, dici la figghia, chi bella figu­ ra chi mi avi fattu fari 'nta la batía! quantu ricchizzi mai visti! e unni l'avía, ca io nun cci l'aiu saputu mai!» E accussì tutti li monachi ringraziavanu e facìanu elogi e ossechii a lu Principi. Lu Principi si sintía pigghiatu di li Turchi: «Ma chi diciti? Ma di chi mi parrati?...» Du­ manni e risposti, cci dicinu lu fattu. «Io un nni sacciu nenti, dici lu Principi; cu' è chi v'avi mannatu cosa? Spi­ jamu cchiuttostu a li facchini unni jeru.» Chiamanu a li facchini: «Comu va stu fattu?» e chiddi cuntanu unu di lu tuttu, e macàri l'ultima palora di lu criatu, e comu abbinni ca spiríu e si truvaru fora Porta Nova. «Ah! dici lu Principi; fùstivu minchiuna veru! Ddocu la Zisa è, unni cci sunnu tutti li gran tisori 'ncantati di li diavuli, tisori ca nun cc'è aguali pri tuttu lu munnu. La sorti era vostra; stu pussenti bancu s'avirría sbancatu, e vuàutri, locchi, nun vi nni sapistivu apprufittari! Ma un juornu si sbanchirà, e quannu si sbanca, tannu arricchisci la cità di Palermu. Palermo."
  },
  {
    "text": "Signuri, si riccunta ca 'na vota cc'era un viddanu. Sti viddani, cci nn'è chi hannu la testa fina veru, e pi giudi­ ziu 'un cci avi a dari cumanni nuddu. 'Nca stu viddanu facía la sò jurnata e tirava du' tarì lu jornu; quattru belli patacchi di carrinu ca jinchìanu 'na manu. (Ora avemu sti cintìmuli, ca su' 'na ricchizza!...) Comu pigghiava la sò jurnata stu viddanu turnava a la casa, e java dicen­ un: «Un carrinu mi lu manciu, un carrinu lu scuttu, unu l'aggiru, e unu lu jettu.» Ogni jornu la stissa can­ zuna. Successi ca 'na vota lu scuntrò lu Re; dici: «A tia, chi veni a dici sta cosa?» «Maistà, io cci lu cunfidu a Sò Maistà: un carrinu mi lu spennu pi manciari io; un carrinu la spennu pi li me' figghi; un carrinu lu dugnu a mè patri, ca mi mantinni sina chi criscivi; e l'àutru carri­ un lu dugnu a mè mugghieri; e chistu è un carrinu per­ su.» «Zittu, cci dissi lu Re; chiàntati; ca sta cosa mi lira. butto via. servi pi fàrinni un 'nniminu. Tannu l'avi' a diri quannu tu vidi pi un cintinaru di voti la mè facci.» Eccu ca chiama a li so' Ministri, e cci pruponi stu 'nniminu. Li Ministri ch'avìanu a 'nniminari!... Jàvanu nni lu viddanu, e lu viddanu, pipa! Ch'era minchiuni! Un Ministru di chisti si cci misi tantu a pìttima pi diric­ cillu ca lu viddanu 'un ni potti cchiù; 'na jurnata cci dissi: «Ora vuliti chi vi lu dicu? datimi centu dduppii di munita d'oru, e io vi lu cunfidu.» Comu di fatti, lu Ministru cci cunta li centu duppii e lu viddanu cci cunfi­ dò lu sigretu di lu 'nniminu. Lu Ministru, tincu tincu, si nni va nni lu Re: «Maistà, lu 'nniminu veni a diri chistu, chistu e chistu;» e cci lu spijò tuttu. Menti pi mia. Nna li dduppii di munita d'oru cc'era stampata d'un latu lu regnu, di l'àutru latu la facci di lu Re. 'Unca lu viddanu comu l'appi si li misi a passari tutti na pi na sti muniti, guardannu prima lu latu unni cc'era lu Re, e poi osservannusilli cu tutta la sò 'simurtu­ ra. Veni lu Re, com'appi addiminatu stu 'nniminu, e si fa chiamari lu viddanu. «A tia, dici, e accussì 'siguisti l'ordini mei di 'un svilari lu sigretu a nuddu si prima 'un vidivi centu voti la mè facci?!» «E io 'un fici chistu, chione (che aveva a rivelari lu segreto)! svelasse.... Maistà?» «Comu, chistu? si tu cu sta vota m'avi' vistu du' voti?» «Nonsignura, Maistà: io prima mi fici dari centu duppii di munita d'oru; e tannu cci cunfidai lu si­ gretu, quannu vitti la sò facci supra tutti li centu muniti.» «Ha' raggiuni!» dissi lu Re, alluccutu di lu ci­ riveddu di stu viddanu. Palermo."
  },
  {
    "text": "'Na vota cc'era un vicchiareddu. Sta vicchiareddu era maritatu e avía 'na figghia. Lu vicchiareddu fu a fini di morti e primu di mòriri fici tistamentu. Comu muríu, grapèru lu tistamentu e truvaru ca cc'era scrittu: «Cci lassu a mè figghia a S. Giuseppi.» Ddoppu 'na pocu di jorna, la povira urfanedda si misi a filari pi buscàrisi un pizzuddu di pani; ma siccomu chiddu chi guadagnava 'un cci putía abbastari pi manciari e pi vistìrisi, era tan­ ticchia scumitulidda di vesti. Un jornu, mentr'idda fi­ lava, si vidi cumpàriri un vicchiareddu c'un sacchiteddu, e cci dici: «Figghia mia, pigghiati stu pani; cu chistu manci, e cu chiddu chi guadagni cu lu filari ti vesti; e accussì pôi tirari avanti.» Li vicini 'mmidiusi vidennu ca chista java vistutedda e manciava, cci nni vinni 'na gilu­ sia, e cuminciaru a diri tanti così curiusi, tantu ca jun­ cíu a l' aricchi di lu Jùdici; e lu Jùdici la mannò a chia­ mari e cci dissi: «Dimmi, figghia, comu va sta cosa ca tu cu lu sulu filatu manci, vivi e ti vesti: cu' cci veni nni tia?» «Signuri, io chi sàcciu: 'na vota vinni un vicchia­ reddu e mi dissi accussì e accussi: Io ogni jornu ti por­ tu di manciari, e di chiddu chi vuschi filannu ti vesti. «Lu Judici rispusi: «Nn'hai tu, figghia, di stu pani?» «Sissignura: ccà nn'aiu du' pizzudda 'nta la sacchetta.» Lu Jùdici 'n vidennu lu pani, lu ciara, e poi cci dici: «Vattinni, figghia: sècuta comu tu hai manciatu a man­ ciari, e com'avi' filatu a filari.» Ddoppu di chistu, manna a chiama a tutti ddi mali lingui e li fici mettiri sutta, pi castigalli di li frami chi cci avìanu nisciutu a dda povira picciotta. 'Nta stu paisi cc'era un Rignanti: avía lu figghiu mala­ tu ed era 'n fini di morti. Lu Re jittò un bannu: «A cui mi fa stari bonu a mè figghiu, s'è màsculu, cci dugnu mità di lu regnu; s'è fimmina, cci dugnu a mè figghiu pi maritu.» Cci jeru tanti e tanti: e a nuddu cci vastò l'arma di putillu fari stari bonu. Lu 'ntisi lu vicchiareddu chi cci portava lu pani a sta picciotta, e va a Palazzu. Cci dici a la sintinella ca vulía acchianari nni lu Re; la sintinella vidènnulu accussì pizzenti 'un lu vulía fari acchianari. Iddu cci dici: «Nonsignura, io aiu a 'cchianari. S'è bannu ca pò acchianari cu' voli, aiu a'cchianari puru io!» E ddocu si misiru a contrapuntàrisi. A chistu lu Re senti sta battaría e affaccia e dici: «Chi cc'è?» Rispun­ ni la sintinella: «Maistà, cc'è ccà un vecchiu pizzenti e dici ca avi a fari stari bonu a vostru figghiu.» «Facìti­ lu acchianari, facìtilu acchianari.» Lu vicchiareddu comu acchiana dici: «Unn'è vostru figghiu? ca aiu tanta abbilità di farivillu stari bonu.» Lu Re lu porta nna la stanza unn'era lu Riuzzu, e lu vecchiu lu trova ca era quasi ca stava assaccannu. Nesci un vasittinu d'un­ guentu, e cci lu metti a untari pi tuttu lu corpu: comu fi­ nisci st'upirazioni lu Riuzzu stetti bonu, comu mai a lu munnu avissi statu malatu. Allura lu vecchiu si vôta cu lu Re e cci dici: «Maistà, dàtimi la prumisa: io aiu 'na figghia, e vui cci aviti a dari a vostru figghiu, a tinuri di la bannu.» Lu senti la Riggina e dici: «A la figghia di stu vecchiu pizzenti cci avemu a dari lu figghiu nostru? Sapiti chi vi dicu? Vi damu quantu dinari vuliti, e vui la maritati cu 'na pirsuna bona, e mè figghiu si pigghia a quarchi Rigginedda.» Lu vicchiareddu sintennu sta cosa: «Io, (dici) nun vogghiu dinari.» Ha vutatu côtu côtu e si nn'avi scinnutu. Appena ca scinni lu figghiu di lu Re ricadi cchiù malatu di prima. Lu Re jittò un bannu e dici: «A cu' avi l'abbilità di purtàrimi stu vic­ chiareddu, io cci arrigalu un munneddu di munita d'oru.» Mentri lu vecchiu caminava si nn'adduna 'un po­ viru patri di famigghia chi era nicissitusu, e cci dici: «Patri granni, patri granni, jiti nni lu Re, ca avi bisognu di vui. E accussì lu Re vi duna lu Riuzzu pi vostra fig­ ghia e lu munneddu di munita d'oru pi mia.» Lu vicchia­ reddu cci arrispunni: «Senti, figghiu mio: pi iddu nun si lu miritassi, ma pi tia ti vogghiu agivulari.» E cuntu ca si parti e va a Palazzu: fa la stissa fattetta: cci unta lu midicamentu, e lu Riuzzu stetti bonu. Comu stetti bonu lu Riuzzu, dici lu Re: «Ora, comu cumminamu pi ma­ ritari a vostra figghia cu mè figghiu.» «'Un cci voli nenti, arrispusi lu vicchiareddu; nni mittemu 'n carrozza e nni la jamu a pigghiari.» Eccu ca lu Re, la Riggina, (tutta abbuttata, ca 'un vulía fari fari stu matrimoniu) e lu Riuzzu s'hannu misu 'n carrozza, e hannu jutu a la casa di lu vicchiareddu. Lu vicchiareddu java avanti. Comu jùncinu trovanu 'na picciotta, oh! la rara facci! bedda, bedda, pi quantu Diu la putissi fari; e 'na casa muntata ca mancu li megghiu signuri l'hannu, cu ninfi, divani, ciffuneri, tappìti, cannileri d'argentu: 'na cosa mai vista. E cc'era cu idda 'na donna chi fincía di matri. La Riggina a vidiri sta rara facci e li ricchizzi sparaggia­ ti, cci vinni lu risu a lu mirceri; curri nni la picciotta e si la pigghia sutta lu vrazzu, 'un putennu cchiù di ab­ brazzalla e vasalla. Scinneru di la casa, lu vicchiareddu chi facía di patri, la picciotta, la matri, e lu Re cu la Riggina e lu Riuzzu. Comu si 'nfilanu 'n carrozza spirisci lu patri e la matri, e arresta la picciotta cu lu Riuzzu, la soggira e lu Re. Al­ lura si pirsuasiru ca chiddi eranu S. Giuseppi e la Ma­ donna, ca l'avìanu prutiggiutu pi li so' boni costumi. Lu Riuzzu e la picciotta si maritaru. Iddi arristaru felici e cuntenti, E nuàtri ccà chi nni liccamu li denti. Palermo."
  },
  {
    "text": "Cera un galantomu cadutu 'n vascia furtuna, chi 'un avía forma di travagghiari di nudda manera, pricchì era lagnusu. Un juornu si nni va nni lu Re a Palermu, ma siccomu era mala-cunnutta, vulía campari di putruni; cuomu si prisintà' nni lu Re, lu Re cci dici: ca era unu binignu e caritatevuli. «Amicu, chi cosa vuliti?» «Maistà, siccuomu un puozzu campari, ca un sàcciu fari nudda sorti di fatica, sugnu vinutu nni Vostra Maistà; mi duna quarchi limuosina.» Lu Re lu talía, e tuttu lu guar­ da di capu a piedi, e pùa cci dici: «Amicu, quantu aviti cumpratu sti càusi?» «Maistà, cincu scuti.» «E stu cileccu?» «Maistà, du' scuti.» «E sta giammè­ ria?» «Maistà, se' scuti.» «E stu cappieddu?» «Maistà, du' scuti;» pùa cci talía li mani e cci li vidi bel­ li bianchi; e cci dici: «Pri ora nun puozzu, pùa viniti 'n'antra vota», e lu galantomu si nni ij'. Cc'era un jardinaru ch'avía un sciccarieddu, ed era af­ famigghiatu ca avía setti figli, e la mugghieri ottu; e campa­ va cu lu sceccu ca carriava virdura a la cità: cci murì' lu sciccarieddu, e si perdi di curaggiu ca un putía campari cchiù la famigghia. Un juornu cci dici la mugghieri: «Sa­ piti vu' ch'aviemmu un Re buonu e caritatevuli, jìticci, ca vi duna quantu vi accattati lu sceccu.» Si parti e si nni va a palazzu nni lu Re, duna l'ammasciata e trasi, e si prisenta, si leva la birritta: «Maistà, sugnu un pòghi­ ru jardinaru e aiu setti figli e la mugghieri, e mi pirìscinu di la fami; avía un sciccarieddu e mi murì', e un lu puoz­ zu accattari, cà mi mancanu li dinari.» Lu Re lu talía e cci pigghia li mani e cci li cumencia a taliari e vidi ca cci avìa li caddi pri lu tantu travagghiari, e cci li accumencia a vasari, e cci dici: «O mani biniditti, ca dati a la vo­ stra famigghia; ora va: quantu putía jiri stu sciccarieddu?» «Maistà, putía jiri ott'unzi.» Lu Re cci fa un vigghiettu di cent'unzi e cci dici: «Te' stu vigghiettu, ti va' a siggi sti cent'unzi: cu quarant'unzi ti accatti 'na mula e lu rie­ stu ti viesti li figli e la mugghieri.» Lu pòghiru jardinaru scinni li scali tuttu cuntenti, si nni ij' nni la mugghieri, si accattò lu scieccu, vistì' li figli, e cci ristaru li dinari pri farisi lu caviali. E chistu fu un fattu pri daveru. Casteltermini."
  },
  {
    "text": "Si riccunta e si riccunta ca 'na vota cc'era 'na mamma e 'na figghia. Sta mamma avia tanti puddicini, e si nni ija a la missa, e cci li lassava a la figghia. 'Na jurnata cci dissi: «Saddaedda, Saddaedda, ti lassu sti puddicini: vidi ca avi' a scupari la casa, avi' a cunzari lu lettu, ca poi vegnu.» Saddaedda cunzau lu lettu, scupau la casa, poi si pigghiau un puddicineddu 'n manu; a stu puddicineddu cci misi a circari piducchieddi, linnireddi; nna 'na pinnicedda cci avia 'na pulisedda, e sta pulisedda cci vinni 'n manu a la picciridda. Pinnicedda, pulisedda e più sotto picciridda; dim. di pinna penna, pòlisa polizza, picciula piccola, bammina. Ora cc'era un mircanti; stu mircanti vinnía robba; comu vinnía robba era un riccuni di chiddi 'n funnu, e cui cci dicia un cuntu senza diri «si raccunta,» pigghiava e cci dava la putia. Tanti e tanti cci ìjanu e tutti cci dicianu: «Si raccunta», e iddu cci vincía lu pattu. Cci iju sta picciridda cu sta pulisedda e cci dissi: «Signuri e mircanti, io sugnu vinuta pi cuntàricci un cuntu senza diri si raccunta.» Pigghiau lu mircanti, quant'agghica, dici: «Vattinni tu murvusazza! Comu cci la sai a cuntàrimi lu cuntu senza diri si raccunta?» Quantu agghica idda e cci dici: «Nna vota cc'era sta pulisedda, Sta pulisedda parrava e dicia: «Nesci mircanti, chi la putia è mia» E arristau chidda picciridda patruna di la putia, e lu mircanti si nn'appi a jiri. Idda arristau filici e cuntenti E ccà niàtri senza nenti. E lu cuntu accabbau. Erice."
  },
  {
    "text": "Si cunta e si raccunta ca 'na vota cc'era e cc'era un gran niguzianti. Stu niguzianti si vosi maritari, e cci 'ntuppò 'na mogghi bona quantu la bona matina, ca di stu maritu nni niscía pazza. Na jurnata lu vidi turnari tanticchia siddiatu; vidennulu accussì siddiatu cci dici: «Chi aviti, ca siti accussì?» «E chi vògghiu aviri! Hê fari un gran nigoziu, e supra locu cci hê jiri io.» «E pi chissu siti siddiatu? Facemu accussì: vui mi faciti li pruvisti, mi 'nchiuvati li porti e li finestri menu chi na, bedda àuta; mi faciti 'na rota, e di lu paragone. part. pass. di siddiari, seccato, annoiato, imbronciato. poi partiti.» «Lu cunsigghiu mi piaci» cci dici la maritu; e subbitu cci avi fattu li gran pruvisti di pani, farina, ògghiu, carvuni e tuttu; avi fatta 'nchiuvari tutti cosi, menu chi 'na finestra pi pigghiari aria: cci fa fari 'na rota comu nni li batíi, e s'avi licinziatu e partíu: e la mugghieri arristò cu la cammarera. Lu 'nnumani lu criatu chiamò di la rota pi fàricci li survizza, e poi si nni iju. Avia 'na dicina di jorna, e sta signura si 'ncuminciò a sèntiri accupata, e avia un gruppu di chiantu ca mancu si putía diri. Cci dici la cammarera: «A tutti cosi, signura, cc'è lu rimèddiu. Tiràmu lu tavulinu sutta la finestra, cci appiccicamu di supra, e nni gudemu la bella vista di lu Càssaru.» Hannu tiratu lu tavulinu sutta la finestra, e la signura affacciò: «Ah! Signuri vi ringraziu!» Comu fa Ah!, ddà 'n facci cc'era 'na banca di nutàru, e cc'era lu Prufissuri e un Cavaleri; si abbisognasse. piedi; arrampicari. vòtanu, e vidinu a sta bella giuvina. «Oh! chi bella giuvina! Io cci hê parrari!» dici lu Cavaleri. «No: io cci parru prima» dici lu Nutaru. E «io prima,» e «prima io,» misiru 'na scummissa di quattrucent'unzi cu' cci avia a parrari prima. La signura si nn'addunau, e trasiu subbitu, e la sò facci 'un si vitti cchiù a dda finestra. Jamu ca lu Nutaru e lu Cavaleri pinsavanu a la scummissa, e 'un avianu risettu currennu di ccà e di ddà pi vidiri di parrari cu sta signura. All'urtimu lu Nutaru, pi dispiratu, iju 'nta 'na chianùra e si misi a chiamari a sò cucinu. Sò cucinu cci accumparíu, e lu Nutaru cci cuntau tuttu dicennu: «E stu cavaleri si voli purtari l'avantu ch'avi a parrari prima iddu cu sta signura!» «E tu chi mi duni?» cci dici lu virsèriu. «L'arma.» «Allura vidi chi avi' a fari: io ti fazzu addivintari pappagaddu; tu voli e posi supra la finestra di la signura. La cammarera ti pìgghia e ti fa fari 'na bella gàggia d'argentu e ti cci menti dintra. Vidi ca lu Cavaleri pricùra 'na vecchia, sta vecchia avi lu modu e la manera di fari nèsciri la signura di la casa. 'Un la fari nèsciri, sai! Tu cci avi' a diri: Mamà mia bedda; assèttati ca ti cuntu un cuntu. La vecchia veni tri voti; tu ti scippi li pinni, ti piIl demonio dicesi anche motteggianno Mastru Pàulu, e comunem. virsèriu. stuníi, e cci dici sempri: Mamà mia bedda, 'un ti nni jiri cu ssa vecchia, cà tradimentu ti fa; assèttati ca ti cuntu un cuntu. E accussì cci cunti quarchi cuntu chi cridi tu.» Lu virsèriu finìu lu discursu: «Omu si' e pappagaddu addiventi!» Lu pappagaddu vola e va nni la finestra. La cammarera lu vitti, cci jetta lu fazzulettu e l'afferra. Comu la signura vitti lu pappagaddu: «Chi si' beddu! Ora tu si' la mia allianazioni.» «Sì, mamà bedda, io puru ti vògghiu bèniri.» La signura cci avi fattu fari 'na gàggia d'argentu, e l'avi 'nchiusu 'nta dda gàggia. Lassamu a lu pappagaddu ch'era 'nta la gàggia, e pigghiamu a lu Cavaleri ca si sbattisimava pi vìdiri a la signura. Cci 'ncugna 'na vecchia e cci spija chi avi. «Vi l'hê diri a vui chi aiu?» e si la barattau; e la vecchia, tosta. All'urtimu pi livarisilla di supra cci cuntau tuttu lu fattu di la scummissa. Si vôta la vecchia: «Haju l'abbilità io di fàllu parrari cu la signura. Vassía m'avi a fari priparari dui belli panaredda di frutti fora tempu». Lu Cavaleri la vosi vìdiri tutta; cci avi fattu pridiventi;» cioè «mùtati in pappagallo.» E lu notaio divenne pappagallo. di lu battesimo (e però di la fronte) di qua e di là. parari li panaredda di frutti fora tempu e cci l'avi datu. La vecchia cu sti cosi si 'nfila e va nna la rota fincènnusi ca era nanna di la signura. La signura cci critti. Discursu porta discursu: «Dimmi, a la niputi: Tu si' sempri 'nchiusa, ma la Duminica ti nni senti Missa?» «E comu mi l'hê sèntiri, 'nchiusa!» «Ah! figghia mia, tu t'addanni. No, sta cosa 'un va beni. Tu la Duminica la Missa t'avi' a sèntiri. Oggi è festa: jamunìnni a la Missa.» Mentri la signura si stava pirsuadennu, lu pappagaddu si misi a chiànciri. Comu idda tirò lu casciuni di lu cantaranu, lu pappagaddu dici: «Mamà mia bedda, 'un cci jiri, cà tradimentu ti fa la vecchia! Si tu 'un cci vai, io ti cuntu un cuntu!» La signura 'na cosa ca si misi 'n fantasia: «Ora, nanna, (dici) jitivìnni, ca io 'un pozzu vèniri.» E la vecchia si nni iju. Comu si nni iju, la signura iju nni lu pappagaddu, e lu pappagaddu cci cuntò stu cuntu. Primu cuntu di lu pappagaddu: 'Na vota cc'era un re; stu re avia unica figghia, e sta figghia si dilittava di pupi; e nn'avia na ch'era lu sò dilìziu. Idda la vistía, idda la spugghiava, idda la curcacasa di la signora, accosta a la ruota dannosi per nonna di la signora stessa. per vestirsi. va, 'nsumma cci facía zoccu si fa a li picciriddi. 'Na jurnata lu Re vosi jiri 'n campagna; e la Rigginedda si vosi purtari la pupa. Jucannu jucannu, allianata pusò sta pupa supra lu vùsciu. Fu ura di tavula, e si nni iju a manciari. Ddoppu manciari, si misiru 'n carrozza e si nni jeru a lu palazzu riali. La Rigginedda chi si va a scorda? la pupa! 'N forma ca juncèru a lu palazzu, si rigurdò la Rigginedda di sta pupa. Chi fa! a locu d'acchianari susu, vôta tunnu e si nni va pi jiri a circari la pupa. Niscennu fora li porti si spersi; java 'nta li paisi, e era comu 'na 'ntamata. Juncennu 'nta un palazzu riali, spija cu' era lu re di stu palazzu. «Lu Re di Spagna» cci dicinu. Idda prega pi alluggiamentu. Trasíu; lu Re cci avi datu alluggiamentu, e fici cuntu ca chista cci vinía figghia. Chista si 'mpalazzò, e accuminciò a essiri la patruna. Iddu, lu Re, figghi 'un n'avia; cci detti libbirtà di fari e sfari, e cci detti macàri dudici dunzelli riali. Ora comu la 'mmìdia è 'nta li pari, li dunzelli accuminciaru a cuntrarialla. Dicinu: «Viditi! Chista cu' sa cu' è! e avi a essiri nostra Rigginedda! Ora sta cosa avi a finiri!» Lu 'nnumani cci dicinu a la Rigginedda: «Cci viniti cu nui?» «No, pirchì lu papà nun voli. Si voli iddu, vegnu.» «Sapiti allura chi aviti a fari pi farivicci vèniri? dicìticci: Pi l'arma di sò figghia mi cci facissi jiri. Comu iddu senti accussì, subbitu vi la cuncedi.» La Rigginedda accussì fici; ma comu lu Re cci 'ntisi diri: Pi l'arma di sò figghia! «Ah! scilirata, cci dissi lu Re; subbitu jittàtila 'nta lu trabbuccu!» Cumu la Rigginedda cadiu 'nta lu trabbuccu truvò 'na purtèra; poi n'àutra, poi n'àutra, sempri a tantiari. A certu puntu tocca comu l'orvi, e tocca isca e surfareddi. Jetta isca, adduma un cannileri chi cc'era ddà, e vidi 'na bella giuvina c'un catinazzu 'mmucca, ca 'un putía parrari; ma cu l'atti cci dicia ca pi gràpiri, la chiavi di lu catinazzu era sutta lu cuscinu di lu lettu. La Rigginedda la pigghiau e cci grapíu lu catinazzeddu; allura la picciotta parrau, e cci cuntau ca era la figghia di lu Re, ca si l'avia arrubbatu un magu; stu magu ogni menzijornu cci purtava di manciari, e poi cci chiuija la vucca, e si nni parrava lu 'nnumani a grapiriccilla arrèri. «Ma dimmi, cci dissi la Rigginedda, chi rimèddiu cc'è pi libiràriti?» «E io chi sàcciu! Autru 'un pozzu fari chi spijàricci a lu magu quannu mi grapi la vucca; tu ti stai sutta lu lettu, e accussì senti e poi cci pensi tu zoccu avi' a fari.» «Bona! bona!» La Rigginedda cci 'nchiuj la chi che. vucca, sarva la chiavi sutta lu cuscinu e si 'nfila sutta lu lettu. Ma a la menzannotti si senti un gran fracassu; si sbarrachía la terra: lampi, fumu, fetu di sùrfaru, e cumparisci lu magu ca 'na toga di magu. Appressu di lu magu un giaganti c'un tabbarè di manciari, e dui stafferi cu du' torci pi fari lustru; nni manna li stafferi e 'nchiuj; pigghia la chiavi e cci grapi la vucca a la figghia di lu Re; mentri manciavanu, idda cci dissi: «Magu, mi passa un pinseri: pi cusiritati, chi cci vurrissi pi io nèsciri di ccà?» «Assai vôi sapiri, figghia mia.» «Lassàti jiri ca nun lu vogghiu sèntiri.» «Puru ti lu vogghiu diri. Cci voli ca si facissi 'na mina tutta 'ntornu a lu palazzu; a menzannotti 'n puntu, quannu io staju pi tràsiri ccà, cci dassiru focu; scatta la mina, tu ti trovi cu tò patri, e io sâtu pi l'aria.» «Comu si 'un l'avissivu dittu a nuddu,» dici la picciotta. Lu magu si vistiu e si nni iju. Passannu 'na para d'uri, niscíu la Rigginedda di sutta lu lettu, si licinziau cu sò suruzza, ca già la chiamava suruzza, e si nni iju... Camina 'nta lu trabbuccu, e va e va. A certu puntu si ferma e chiama ajutu. Lu Re la 'ntisi e cci fici calari 'na corda. La picciotta acchianau, e s'apprisintò a lu Re, e cci cuntau tutti cosi. Lu Re alluccutu, accuminzò a fari fari sta mina, china di palli, prùvuli e pirticùna; quannu perchè io potessi usciri di qua? fu bella tipa tipa, la picciotta scinniu c'un ròggiu, e iju nni la picciotta: «O morti tutti dui, o vivi tutti dui!» Trasíu: «Sugnu ccà io.» Cci livò la catinazzeddu di la vucca, ficiru li so' discursi, e poi si licinziau: sutta lu lettu! senza lassari nuddu rastu. Ma juncennu l'ura vinni lu magu, e lu Re a l'asserva cu lu roggiu a li manu. A la menzannotti a picu, idda duna focu a la mina: bbuhm! e si senti la gran battaría: lu magu addivintò pruvuli e spiríu, e li dui picciotti si truvaru abbrazzati e fôru libbiri tutti dui. Lu Re comu li vitti: «Ah! figghi mei! La tò svintura fu la tò furtuna, figghia mia; la mè curuna tucca a tia,» cci dici lu Re a la picciotta chi s'avia pigghiatu pi figghia. «No, Maistà, pirchì io sugnu figghia di Re, e la curuna l'aiu.» Sta cosa si spargíu pi lu munnu, e si nni passò la nnomina pi tutti li regni, e tutti 'un facianu àutru chi diri lu gran curaggiu e la buntà di sta riginedda, ch'avia libirata di lu magu l'àutra riginedda. E iddi arristaru filici, e si gudèru pi sempri la santa paci.» Chi vi nn'avi parsu, mamma bedda, di stu cuntu?» «Bellu avi statu» cci dici la signura a lu pappagaddu. nessun segno o innizio (rastu) di sè. Finiu lu cuntu; passàru l'ottu jorna; la vecchia cu 'n'àutri dui panaredda di frutti iju nni la niputi: «Bona! dissi lu pappagaddu. Guardativi, mamma bedda, pirchì la vecchia vinni.» Si vôta la vecchia: «Va, figghia mia, cci veni a la missa?» «Si, nanna mia;» e la signura si stava vistennu. Comu lu pappagaddu la vitti ca stava vistènnusi, si misi a tirari tuttu, a spinnàrisi, a chianciri: «No, mamma bedda, 'un cci jiti a la missa, ca sta vecchia v'arruina. Si vui v'arristati ccà cu mia, io vi cuntu n'àutru cuntu.» «Ora vajtivinni, cci dissi la signura a la vecchia, ca pi la Missa 'un pozzu fari mòriri a lu mè pappagadduzzu.» «Ah! scumunicata! ca pi n'armali t'addanni l'arma!» E la vecchia si nni iju. La signura iju nni lu pappagaddu, e lu pappagaddu cci cuntò lu cuntu. Secunnu cuntu di lu pappagaddu: 'Nca, signura, cc'era 'na vota un re, e avia 'na figghia unica, bedda quantu lu suli e la luna. Arrivannu a li dicidott'anni, cci vinni un matrimoniu, e cci vinni un Re Turcu. Comu idda 'ntisi ch'era Re Turcu dissi: «Io chi vogghiu turchi!» e lu disprizzau. Passannu 'na pocu di tempi cci vinni 'na gran malatia, senza sapiri canusciri li medici chi malatia avia sta picciotta: cummursioni, si turcía comu 'na ligama, l'occhi darreri lu cozzu, e 'un si putia pinitrari chi era. Lu poviru patri confusu tuccò campana di Cunsigghiu: «Ora, Signuri mei, io (dici) aiu sta figghia mia chi mi perdi tirrenu di jornu 'n jornu; chi cunsigghiu mi dati?» Dicinu li Savii: «Maistà, sapiti ca cc'è 'na picciotta, chi cci fici attruvari la figghia a lu Re di Spagna; circàti di chissa, ca chissa vi dici chi cci voli pi vostra figghia.» «Evviva! lu cunsigghiu mi risurtò prupiziu!» Ordini di stu re ca partissiru vascelli pi jiri a pigghiari a sta picciotta; «e si lu re di Spagna 'un vi la voli dari, lassàticci stu 'nguantuni di ferru, e dichiarati la guerra!» Si parteru li vascelli e 'na matina si truvaru a Spagna. Ficiru 'na gran sarviata; scinni lu 'Mmasciaturi; s'apprisenta a lu Re, e cci duna 'na littra siggillata. Lu Re grapiu; liggennu liggennu si misi a chianciri: «Io mi cuntentu la guerra, e no dari sta figghia...» 'Nta mentri trasi la figghia: «Chi aviti, Maistà? (e vidi la littra) E chi paura aviti! Ora cci vaju nni stu re.» «Comu! figghia mia, 'unca accussì mi lassi?» «E tornu arreri. Vaju a viju chi avi sta picciotta, e sugnu arreri ccà.» Va nni la surastra; si licenzia, e parti. Comu junci, lu Re cci iju a lu 'ncontru: «Figghia mia, si mi libbirati a sta figghia malata, io vi dugnu la mè curuna!» E su' dui cu li curuni! dissi 'ntra idda. «Io la curuna l'aiu, Maistà. Videmu chi cc'è, e lassamu li curuni.» Va e vidi a sta picciotta tutta sminnittiata. Si vôta cu lu re: «Maistà, facitimi pigghiari vrodi e cosi di sustanza.» Subbitu fôru pronti. «Io mi 'nchiuju cu vostra figghia; e 'un aviti a gràpiri, pirchì 'n termini tri jorna, o vi la dugna viva, o morta. E sintìti chi vi dicu: ca si puru vi tuppulíu, mancu m'aviti a gràpiri.» Tutti cosi fôru pronti; si 'nchiuiju e misi ferri e catinazzi. Chi si va a scorda? l'isca p'addumari la cannila la notti! La sira cci vinni 'na gran cunfusioni. 'Un vulennu tuppuliari, affaccia di lu finistruni di la cammara, e vidi un lumi luntanu luntanu; pigghia 'na scaletta di sita e scinni cu 'na cannila pi jilla a 'ddumari. Comu 'ncugna nna ddu lumi, vidi 'na gran quadara pusata supra li pitruna, e 'na carcàra di sutta; e un turcu cu 'na ferra chi arriminava. «Chi fai, turcu?» «Lu mè Re vuliri figghia di lu Re; idda 'un lu vuliri; fari magaria.» «Mischinu, lu mè turchiceddu! Tu si' stancu, è veru? sai ch'avi' a fari? stanca tantìcchia ca arrimìnu io. «Sì, pi Maumettu!» Iddu scinníu; idda acchianò, e misi a 'rriminari cu la ferra. «Cci vaju bona accussì?» «Sì, pi Maumettu!» «E allura, tu dormi, cà arrimiella nol volle; egli li fece magaria. L'uso dill'infinito presente immece di lu modo finito, mettenno parole in bocca a turchi o a persone d'altre lingue, è comunissimo ni lu dialetto siciliano. Ecco un aneddotuzzo popolari, ov'è chesto modo: Lu Turcu di Santu Nicola. 'N facci S. Nicola, 'n Palermu, cci stava 'na vota un turcu. Ogni jornu s'accattava 'na pagnotta cauda, e pi cunzarisilla java nna la Chiesa, 'ncugnava nna la Cappella di Santu Nicola, unni cc'è la lampa, e facía stu discursu, dumanna e risposta, tutti cosi iddu: «Bonciornu Santu Nicola!» «Addìu Maumettu.» «Pigghiari tanticchia d'ogghiu? «Pigghiari quantu vôi.» E accussì si cunzava la pagnotta. A lu sagristanu, vidennu sempri astutari la lampa, cci vunciàru li capiddi; 'na vota s'ammùccia, e vidi sta scena; si jetta, e cci detti a lu turcu lu Santu Nicola cu tuttu l'ogghiu. Palermo. Nel Malmantile di lu Lippi annotato dal Minucci, vol. III, pag. , a proposito di la frase di lu Lippi star usanza si legge: «Star usanza. È detto a la maniera dill' stranieri, specialmente tedeschi, o turchi, che comincianno a parlari un poco Italiano, si servono quasi sempre dill'infinito in luogo di qualsivogghia tempo. È curiosa la perifrasi d'un schiavo turco, che avenno rubato un turibolo d'argento, e volennolo venniri, annava dicenno ni ll' orecchi a coloro, ch'egli supponeva lu potessino comprari: Voler comprari un annari un veniri un sentir buono?» un io.» Comu iddu pigghiò sonnu, idda scinni, l'afferra e lu sdivàca 'nta la quadàra vugghienti. Mischinu, chiddu attisò! Quannu lu vitti attisari, s'adduma lu lumi e torna a lu palazzu. Trasi 'nta la cammara; la malata era 'n terra abbannunata. Cci duna acqua d'oduri; arrivinni: 'nta tri jorna stetti bona. Tuppulìa; lu Re allucchíu ca sò figghia era bona. «Ah! figghia mia, cci dici a la picciotta, quantu obbrigazioni! Ma vui aviti a ristari ccà cu mia!» «Mai, 'un pò essiri. Vui vulíavu 'ntimari la guerra a mè patri si nun mi facía vèniri; ora mè patri vi la 'ntima a vui si vui 'un mi faciti turnari nn'iddu.» Stetti 'na chinnicina di jorna; poi partìu; e lu Re a dàricci ricchizzi e gioj 'n quantitati. E turnò a lu palazzu di lu Re di Spagna. E accussì finisci lu cuntu. «Comu v'avi parsu stu cuntu, mamà bedda?» dissi lu pappagaddu. «Bellu, bellu!» «Ma vui cu la vecchia 'un cci aviti a jiri, pirchì cc'è tradimentu.» S'accustavanu l'ottu jorna; ttùffiti la vecchia cu li panaredda. «Figghia mia, tu oggi m'avi' a fari stu piaciri, t'avi' a vèniri a sèntiri la santa Missa.» «Sì, ca cci vegnu.» Comu lu pappagaddu lu 'ntisi, si misi a chianciri e a pilàrisi. «No, mamà mia bedda, cu la vecchia nun cci jiti! Si vui nun cci jiti, io vi cuntu n'àutru cuntu.» «Nanna mia, dici idda, 'un cci viniti cchiù. Io pi vui nun vogghiu perdiri lu pappagaddu.» Vôta la rota, e chiuj lu purteddu; e la vecchia si nni iju manciannu primuni e mannannu sintenzii. La signura si iju a 'ssittari vicinu lu pappagaddu, e lu pappagaddu cci cuntò stu cuntu. Terzu cuntu di lu pappagaddu. 'Na vota cc'era un Re e 'na Riggina; stu Re e sta Riggina avianu unicu figghiu, ch' 'un avia àutru divirtimentu di jiri a caccia. 'Na vota vosi jiri p'un misi a caccia luntanu. Si purtò la sò Sirvitù, e accuminciò li so' camini. Unni si va a 'rriduci? nna dda campagna unni cc'era la pupa. Comu vitti sta pupa: «Haju fattu la mè caccia! turnamu!» Si pigghia sta pupa e si la metti avanti cavallu. «È bedda sta pupa! dicia strata strata cunsiddirati la patruna!» e caminava dicennu: «È bedda sta pupa! cunsiddirati la patruna!» Junci a palazzu, e chi fa? va nna la sò cammara; cci fa fari un 'ngastu 'nta lu muru, 'na vitrina, e si metti a talialla vintiquattr'uri lu jornu, dicennu sempri: «È bedda la pupa! cunsiddirati la patruna!» Jamu ca stu picciottu 'un vosi vìdiri cchiù a nuddu, e si pigghiau di tanta malancunia ca sò patri appi a chiamari Giunta di medici. Vennu li medici, l'osservanu: «Maistà, nuàtri 'un nni sapemu nenti di sta malatia; viditi chi avi cu ssa pupa.» Lu Re java nni lu figghiu; lu figghiu jisava l'occhi nni la pupa: «Ih! È bedda la pupa! cunsiddirati la patruna!» Vinevanu li medici, e comu vinevanu si nni javanu. Stu picciottu' assittatu a taliari e a diri sempri: «Ih! È bedda la pupa! cunsiddirati la patruna!» E sempri si sucava, e suspirava. Lu Re quannu si vitti persu, tuccò campana di Cunsigghiu. «Viditi mè figghiu com'è ridduttu! Iddu 'un avi frevi, iddu 'un avi botta 'n testa, ma iddu mi stà squagghiannu, e la mè Riami si l'avi a guariri àutru!... Datimi cunsigghiu!» «Maistà, vi cunfunnìstivu? 'Un cc'è sta picciotta ch'avi fattu truvari a la figghia di lu Re di Spagna, e avi gualutu a 'n'àutra Rigginedda? Mannati a pigghiari a chissa. Si sò patri 'un vi la duna, 'ntimàticci la guerra.» Lu Re manna li 'Mmasciaturi: o chi cci mannava sta figghia cu lu bonu, o cu lu reu. Mentri cc'eranu li 'Mmasciaturi davanti lu Re di Spagna, trasi la figghia, chidda ch'avia fattu ddi spirtizzi; e lu trova cunfusu. «Chi aviti, Maistà?» «Nenti, figghia mia; vinni 'n'àutra cugnintura; ti voli n'àutru re. Voli diri ca io 'un pozzu essiri cchiù patruni di tìa!» «Nenti, Maistà; lassatimi jiri, ca 'nta pocu tempu tornu.» Si 'mmarca cu la sò Sirvitù, e si nni va pi lu sò bon viaggiu. Comu chista trasi e vidi a lu Riuzzu chi s'agghiuttìa dicennu sempri: «Ih! È bedda la pupa! cunsiddirati la patruna!», dici: «All'urtimu mi chiamastivu! Ma puru, datimi ottu jorna di tempu: facìtimi tràsiri 'nguenti, manciari; e all'ottu jorna, o vivu e bonu, o mortu.» Si 'nchiuj e attenta pi sèntiri chi dicia lu Riuzzu, ca già 'un si sintía cchiù zoccu dicia; avia l'arma 'mpinta a li labbra. Comu lu senti parpagghiari: «Ih! è be...dda la pu...pa; cun...siddi...» e vidi la pupa. «Ah! sciliratu! dici idda, vui l'aviti la pupa mia! Lassàti fari a mia, ca ora v'aggiustu io.» Comu iddu cci senti diri sti palori, accussì iddu arrivinni. «Vui siti la patruna?» «Io sugnu!» Figurativi; turnò a li vivi. Idda accuminzò a dàricci vrodu 'nsina ca lu fici risturari. Quannu fu risturatu: «Ora cuntàtimi comu aviti sta pupa?» cci dici la picciotta; e lu Riuzzu cci cuntò tutti cosi. P'accurzari, all'ottu jorna iddu, lu Riuzzu, era bonu. Basta: si dichiararu ca iddu avia a essiri sò maritu e idda sò mugghieri. Lu Re nisciutu fora di li panni ca sò figghiu avia statu bonu, avi scrittu 'na pocu di littri: na a lu Re di Spad'inghiottiri se stesso. gna pi diricci ca la figghia avia truvatu la pupa, 'n'àutra a lu Re, patri d'idda pi dìricci ca s'avia truvatu a sò figghia, 'n'àutra a lu Re ca cci avia fattu stari bona la figghia. Ddocu si junceru tutti sti Rignanti, e ficiru li gran festi, e lu Riuzzu si maritò cu la Rigginedda; e si guderu la santa paci.» «V'avi piaciutu, mamma bedda, stu cuntu?» «Sì, figghiu mio» «Ma cu la vecchia nun cci aviti a jiri, sapiti!» Comu finiu lu cuntu, veni lu cammareri: «Signura, Signura, lu patruni vinni!» «Veru! dici la signura. Ora senti, pappagaddu: ora io ti fazzu fari 'na gàggia nova.» Junci lu patruni; grapi tutti li finistruna; s'abbrazza cu la mogghi. A ura di manciari, lu pappagaddu lu misiru 'nta lu menzu di la tavula. 'Nta lu megghiu, jetta lu pappagaddu 'na sbrizziata di vrodu 'nta l'occhi di lu patruni. Lu patruni, ca si 'ntisi abbruciari l'occhi, cci detti di manu. Lu pappagaddu l'afferra pi li cannarozza, l'affuca e vola. Vola, e va 'nta lu chianu: «Pappagaddu sugnu, e omu addiventu!» e si nni turnò beddu asciutto e pittinatu, omu, 'nta lu Càssaru. Scontra lu Cavaleri: «Sapiti! cci dici lu Cavaleri, a la povira signura cci muríu lu maritu: un pappagaddu l'affucau!» «Veru? mischina! mischina!» dici lu Nutaru; e si parteru senza parrari cchiù di scummissa. Lu Nutaru appurò ca la signura avia la matri e cci iju a 'ddumannari pi matrimoniu cu la figghia. Sì e no, no e sì, all'urtimu finiu ca la signura dissi sì. Si maritaru. La sira cci dissi lu Nutaru a la signura: «Ora, dimmi, cu' l'ammazzò a tò maritu?» «Un pappagaddu.» «E comu va l'affari di stu pappagaddu? Cuntamillu.» La signura cci cuntau tuttu sina ca lu pappagaddu sbrizziau lu vrodu all'occhi a lu patruni, e poi si nni vulau. «Veru! veru! dici lu Nutaru. 'Unca lu pappagaddu 'un era io?» «Vui eravu!.... Io restu alluccuta.» «Io! E mi fici pappagaddu pi tìa!» Lu 'nnumani lu Nutaru iju nni lu Cavaleri e si iju a pigghiari li quattrucent'unzi di scummissa, e si li guariu cu sò mugghieri. Iddi arristaru filici e cuntenti, E nui semu ccà e nni munnamu li denti. Palermo."
  },
  {
    "text": "Si cunta e s'arriccunta a vuàutri signuri ca 'na vota cc'era e cc'era un Re di Spagna. Stu Re di Spagna aveva dui figghi fimmini; na si l'avianu pigghiatu li fati, e l'àutra cci avia arristatu nna lu sò palazzu. Sta figghia chi cci avia arristatu avia 'na pupa ch'assimigghiava tutta scurciata a idda, e perciò la visteva di li so' robbi, e la mitteva bedda assittata nna lu finistruni chi spuntava nna lu jardinu di la cità. 'Na jurnata la figghia di lu Re di Purtugallu trasíu nna lu jardinu, e vidennu sta biddizza 'strema ristau alluccutu; ma, taliànnula attentamenti, vitti ch'avia lu cozzu spizzicatu, e chi perciò era 'na pupa bella e bona. E chi faci? iju a circari 'na scala, la porta nna lu jardinu, l'appuntidda a lu muru, nna lu finistruni, e si porta la pupa nna lu sò palazzu. Ddà si 'nchiuj cu sta pupa, cci adduma 'na pocu di cannili, e notti e jornu si metti a prigalla addinucchiuni. Lu manciari si lu facia pròjiri di 'na 'ngagghidda di la porta. Lassamu stari a iddu, e pigghiamu la figghia di lu Re di Spagna. La sira quannu iju pi pigghiari la pupa, e nun la truvau cchiui, si misi a chianciri, e pistuniàrisi tutta, a tirarisi li capiddi; 'nsumma, a fari un gran tirrimotu. Nta stu mentri veni sò patri, e cci spija: «Chi hai?» E idda: «Chi aiu ad aviri! ca s'hannu pigghiatu la mè bedda pupa di lu finistruni!». A sta nutizia lu Re duna ordini ca a cui cci porta la pupa cci duna mill'unzi di cumprimentu. 'Un accumpariu nuddu nuddu. La Figghia di lu Re dispirata si nni fuj di lu palazzu, e si nni va a 'mpijarisi pi cammarera nna lu Re di Purtugallu. 'Na jurnata, prujennu lu manciari a lu figghiu di lu Re, s'adduna ca ddà dintra cc'era la sò pupa. Puviredda! sangu 'un cci nn'arristau 'nta li vini. E chi fa? grapi la porta pi forza, pigghia la pupa, e scappa comu un surruscu e si nni va nni sò patri. Sò patri nun l'arricunuscíu, pirchì era fatta niura di lu fumu, e perciò la fici purtunàra. Nna lu jardinu cc'era 'na funtana, ch'era sfunnata d'un latu, e sutta cc'era 'na cammara scura. Ora siccomu tutti li puvireddi javanu nni lu Re a dumannari la limosina, lu Re, siddiatu, dissi a la purtunaredda, ca si idda faceva tràsiri quarchi àutra puviredda, la facia jittari nna la cammara di la funtana sfunnata. Ma idda un nni 'ntisi nenti di st'amminàzzitu, e sicutau a lu solitu, e lu Re cumanna ca fussi jittata ddà dintra. E accussì fu fattu. Quannu fu ddà dintra, vitti un pirtusu, e si misi a sfunnari 'nsina chi fici un pirtusu granni quantu cci capeva idda; trasíu, e vitti supra un stipu dui palummi cotti, càudi càudi. Li pigghia e si li mancia. Lu 'nnumani nn'attruvau n'àutri dui, e fa lu stissu sirvizzu. Lu terzu jornu, curiusa di vidiri cui cci mittia ddi palummi, passa nna la cammara appressu, e nun vidi a nuddu; passa nna la terza, e vidi, e chi vidi? vidi 'na fimmina bedda quantu lu suli, 'ncatinata, chi cci dici: «E comu tu ccà? Cui ti cci purtau?» Idda cci cunta, di lu prima sinu all'urtimu, tuttu chiddu chi cci avia passatu. Allura chidda cci dici: «Dunca tu si mè soru, pirchì io sugnu la figghia di lu Re di Spagna.» E chi vulistivu vidiri! s'abbrazzanu, si vasanu e si mettinu a chianciri pi la cuntintizza. Ddoppu finuti, la soru 'ncatinata cci dici: «Io sugnu 'mmanu a li fati; tu ora vai nni lu Re nostru patri, e cci dici ca si voli libbirari a mia cci vonnu deci matroni cu ciuri e cu 'ncensi, e poi ottu òmini tanti forti chi hannu a maniari 'na mazza di centu cantàra pi scacciari li testi a cui dicu io». S'abbrazzàru arreri, si vasàru, e la soru ch'avia statu castigata di lu Re si nni iju nna la sò cammara. Quannu cci purtàru lu manciari, cci dissi a 'na pirsuna, ca vuleva parrari cu lu Re. Lu Re cci accunsintiu, e quannu fôru 'nsèmmula di sulu a sulu, idda cci dissi, ca si cci dava la libbirtati, cci faceva attruvari la figghia chi cci avianu pigghiatu li fati, e l'àutra chi si nn'avia fujutu. A lu Re nun ci parsi veru di sèntiri sta prumissa; e cci rispusi ca nun sulu l'allibbirava, ma chi cci dava tuttu chiddu chi vulia idda. Idda cci turnau a diri ca cci abbisugnavanu ottu matroni cu ciuri e 'ncensi chi facianu oduri, e di cchiù deci òmini di forza maravigghiusa pi 'mpugnari e maniari 'na mazza di centu cantàra; e lu Re subbitu subbitu detti ordini chi si priparassi lu tuttu. 'Nta mentri si facevanu sti priparativi, lu figghiu di lu Re di Purtugallu, 'ncurrivatu ca cci avianu arrubbatu la pupa, junci a Spagna, e si nni va drittu tiratu a la Curti. La Figghia di lu Re, ddoppu chi fu priparatu na di tuttu, fici scinniri li deci matroni e li ottu òmini furzusi nna la cammara sutta la funtana, e fici accussì: li matroni li misi avanti c'un cannistru di ciuri e di 'ncensu ca facevanu 'na musía; l'òmini li misi appressu cu la mazza pronta. Li fati sintennu dd'oduri, si misiru a cunfunniri; ddocu vennu l'omini forti, ca dunanu manu a la mazza e cci scaccianu li testi. La figghia di lu Re 'ntra un vidiri e svidiri è libbira; la nescinu fora, e l'apprisentanu a sò patri. Cunsiddirati la festa di lu patri! 'nta lu megghiu, iddu chiama la purtunaredda antica, e cci dici: «Ora fammi attruvari all'àutra figghia mia». Idda cci rispunni: «Chidda chi stà parrannu cu vui è la figghia chi circati». Lu Re allura la ricanusci, e si cci acciccia a lu coddu, la vasa, e cchiù di cchiù criscíu la festa. 'Ssennu 'mmenzu li cuntintizzi eccu ca s'avanza lu Riuzzu di Purtugallu e dumanna: «Vui, Principissa, nun siti chidda ch'aviavu la pupa, chi io v'arrubbai?» Idda cci dissi di sì. Allura si vôta cu lu Re di Spagna e cci dici: «Maistà, io sugnu lu figghiu di lu Re di Purtugallu; sugnu 'nnamuratu di sta vostra figghia, e perciò vi la dumannu pi mugghieri» «Ti sia cuncessa,» cci rispunni lu Re; e accussì si maritaru. Iddi arristaru filici e cuntenti, Nui semu ccà e nni stricamu li denti. Palermo."
  },
  {
    "text": "'Na vota c'era 'na vèccia ca avia 'na niputi bedda, e pi campari stavanu spiranza di tuttu chiddu ca cci dàvunu li bonifatturi. Chista si ciamava Povira-bedda. Un jornu passau 'un zannu, unu di chiddi ca vanu caminannu cu la scusa di 'niminari la vintura pi scippari dinari a li poviri fimmini ca ci crìdunu, e si misi tantu 'ncuttu cu Povira-bedda, ca la pirsuasi a numinàrisi la vintura. La povira picciotta 'un avia chi dàricci; ma lu zannu, ca avia vistu 'na frazzatedda stinnuta 'n cianu a lu suli, si cuntintau di chissa e, fattu lu pattu, accuminzau a fari la solita cruci 'nta la manu di la picciotta e ci dissi, ca s'avia a pigghiari lu Re pi maritu. Povira-bedda si fici 'na risata, ma puru ci misi pinsieru, e cuminciau a circarisi la testa. Ora sta casa di la picciotta era sutta lu palazzu di lu Re, e 'nta dda jurnata quannu lu zannu ci 'niminau la vintura, lu Riuzzu si truvau affacciatu e arridiennu arridiennu ci dissi a Povira-bedda: «La frazzatedda la pirdisti Ma lu Figghiu di Re 'un l'avisti!!» Povira-bedda ci arrispusi: «Chi mi 'mporta? Chiddu di susu e chiddu di jusu, Lu Figghiu di lu Re m'avi 'ssiri spusu. Spieru a Diu, Lu Figghiu di lu Re avi 'ssiri miu; Spieru a Diu e a tutti li Santi Lu Figghiu di lu Re avi 'ssiri a li miei canti. Lu Riuzzu ci arridíu, ma 'ntra lu cori ci arristau 'na ciaitedda, ca 'un ci potti sanari mai. Pigghiamu ora a la povira veccia ca s'arricôsi e 'un truvau la frazzatedda: accuminzau a pilàrisi tutta e a fari tanti vuci, ca lu Riuzzu pi cuntintalla ci ni fici dari na di li suoi. 'Nantu li jorna passavanu, e lu Riuzzu 'un avia àutru pinsieru ca di fari li vissicanti a Povira-bedda, dicennuci la solita stuoria, mentri ca 'nta lu sò cori accuminciava a svampari lu fuocu ca cci addumava pi idda. Un jornu sò matri, la Riggina, ca s'avia addunatu di sta scena, pinsau di giustu, pri chitari a lu Riuzzu, di maritallu, e ci ni parrau. Lu figghiu ci arrispunniu, ca si maritava quannu idda ci purtava 'na picciotta ca avissi assimigghiatu a Povira-bedda. La Riggina si misi 'ntra li spini 'n sintiennu stu discursu di lu Riuzzu, ma puru truvau lu muodu comu niscirisinni. 'Nfatti, cumminau un matrimuoniu cu 'na Rigginotta, e si la fici vèniri a lu palazzu; poi ciamau a la veccia e ci dissi, ca vulia Povira-bedda pi falla spusari cu lu Riuzzu 'mmeci di la vera spusa, mentri iddu vulia 'na picciotta ca ci assumighiassi tutta. La veccia ci cuntau lu passatu a la niputi, ca 'un si lassau priàri a jirici. A la dumani a sira, Povira-bedda, vistuta, figurativillu comu, s'apprisintau 'n facci a lu Riuzzu, ca vidiènnula, 'un appi chi diri, e si spusau. Jamu ca Povira-bedda 'un circava di curcàrisi mentri era avvisata di la Riggina di 'nficcàrisi sutta lu liettu pi fàciri curcari a la vera spusa. Lu Riuzzu 'un sapia chi pinsari, ma, tra un vìdiri e svìdiri, la picciotta fu lesta a spirìri, e la vera spusa, ttùffiti! si ficcau tra li linzola. Lu Riuzzu (sapiti comu su' sti cosi, ca lu diavulu li fa e lu diavulu li scummogghia?) s'addunau di la trainieddu, e accumensa a jittari vuci: «Tradimentu! tradimentu!» Currieru tutta la sirvitù; la Riggina vidiennu ca avia fattu un sulenni fiascu, ci desi la binnidizioni, e Povira-bedda appi lu Figghiu di lu Re a li so' canti. Noto. (scopre)."
  },
  {
    "text": "'Na vota s'arricunta ca cc'era un patri, e avia 'na figghia chi si chiamava Rusidda, e la mannava a la scola nni 'na maistra; pirchì a la casa non avia a nuddu. Sta maistra avia un àstracu, chi vinia a facciu di lu Re. Stu Re avia un figghiu, ch'affacciava spissu spissu 'nta stu pitterra. Na jurnata s'attruvò a 'ffacciari Rusidda e cantava nto nto ron tò! nto nto ron tò! e lu Riuzzu cci spijau: «Rusidda ntontorontò, Quantu pampini cc'è 'nta lu basilicò?» Rusidda 'un cci sappi arrispunniri: e si nni iju nni la maistra, confusa. La maistra cci dissi: «Chi hai?» Rusidda cci rispusi: «M' avi dittu lu Figghiu di lu Re: «Rusidda ntontorontò, Quantu pampini cc'è 'nta lu basilicò?» «E tu, si 'n'àutra vota iddu ti spija, cci dici: «E tu Re 'ncurunatu, Quantu stiddi cc'è 'nta lu stiddatu?» A lu 'nnumani matinu Rusidda si nni iju di nuovu 'nta la pitterra a 'ffacciari. Passa lu Riuzzu e cci dici: «Rusidda ntontorontò, Quantu pampini cc'è 'nta lu basilicò?» «E tu Re 'ncurunatu, Quantu stiddi cc'è 'nta lu stiddatu?» A lu Riuzzu cci parsi sta cosa un sfreggiu, pirchì iddu 'un cci sappi arrispunniri; e pinsò di urdiriccinni, 'n'àutra a idda. Si va a 'ppatta cu la maistra e cci dici: «Si vui mi faciti ristari 'na sira sutta lu lettu unni si curca Rusidda, io vi fazzu un bonu cumprimentu.» La maistra cci l'accurdau; e vinni l'ura ca si curcau Rusidda. Mentr'era a lettu, pigghiò lu Riuzzu un spuntuni e misi a pùnciri a Rusidda di suttu li tavuli; Rusidda si dispirava; rispunniu la maistra «Chi cosa hai ca ti disperi?» «Ahi! signura maistra, chi purci! Ahi! signura maistra, chi cimici!» Lu 'nnumani a jornu lu stissu catùniu; si nni iju Rusidda a lu stissu pitterra: e lu Re cci spijò: «Rusidda ntontorontò, Quantu pampini cc'è 'nta lu basilicò?» «E tu Re 'ncurunatu, Quantu stiddi cc'è 'nta lu stiddatu?» «Rusidda, chi cosa hai ch' 'un dormi?» «Ahi signura maistra, chi purci! Ahi! signura maistra, chi cimici!» Ah! maistra, vui m'aviti tradutu.» Rusidda si nni iju a la casa di sò patri. «Pirchì, cci dici lu patri, 'un cci vò' stari cchiù nni la maistra?» «Cc'è lu Riuzzu chi mi 'ncueta; ch'appena affacciu 'nta lu pitterra, mi dici: «Rusidda ntontorontò, Quantu pampini cc'è 'ntra lu basilicò?» E io cci rispunnu: «E tu Re 'ncurunatu, Quantu stiddi cc'è 'nta lu stiddatu? Assira mi curvavi nni la maistra, e fici 'na nuttata di vutàrimi e svutàrimi, chi cridia ch'eranu purci e cimici; ma la cosa 'un era chista: ch'era lu Riuzzu chi mi 'ncuitava.» «Zitta, figghia mia, cci dici lu patri, ca ora pensu io, chiddu ch'hê fari.» Accatta lu megghiu cavallu chi cci puteva essiri, e poi fici fari 'na cintura tutta un pezzu d'oru. «Pìgghiati sta cintura, mèttiti a cavallu, e avi' a jiri a passiari sutta lu palazzu di lu Re.» Accussì fici Rusidda: si misi a cavaddu, e dda cintura 'mmanu, e a gridari: «A cu' vasa lu culu a la mè mula, Io ci dugnu sta bella cintura!» Lu Riuzzu la fici chiamari: «Viniti ccà, ca la vasu io;» e cci vasò lu culu a la mula. Rusidda dùnacci un «Lu culu a la mula lu vasàstivu; Ma la cintura nun l'avistivu;» e si nni iju. Lu 'nnumani matina Rusidda si nni iju arrèri nni la maistra. «Rusidda, arrèri ccà vinisti?» «Sissignura; mè patri voli chi vegnu.» E iju a 'ffacciari arrèri nni lu pitterra. Affaccia lu Riuzzu: «Rosa, Rusidda, assai avi ch' 'un ni videmu.» «'Un cci aiu pututu vèniri, dici Rusidda, ch'aiu avutu chi fari.» Si vôta lu Riuzzu: «Lu sai chi ti dicu? Rusidda ntontorontò, Quantu pampini cc'è 'nta lu basilicò?» «E tu, Re 'ncurunatu, Quantu stiddi cc'è 'nta lu stiddatu?» «Ahi! signura mastra, chi purci! Ahi! signura mastra, chi cimici!» «Lu culu a la mula lu vasastivu, Ma la cintura nun l'avistivu.» E lu Riuzzu arristò 'ncurrivatu arrèri. Dici: «Va beni, ora ti nn'hê fari na io.» ferra ecc., lu che non è a dire quanta efficacia cresca a lu parlari. Lu 'nnumani si vesti di marinaru cu ghistri di pisci, e misi a passiari abbanniannu: «Haju pisci, aiu pisci!» Rispunni Rusidda: «Signora maistra, accattamu li pisci!» «A quantu nni vuliti?» spija la mastra: «Io chi vinnu pisci pi picciuli? li vinnu pi vasati.» «Ma chi diciti veru? Io ora la staju sintennu sta cosa, ca li pisci si vinninu pi vasati! Chi cosi scumpunuti!» «Io vi dicu veru: Si vui mi dati 'na bedda vasata, Io vi dugnu 'na bedda frittata.» Rusidda, locca, si fici 'ngagghiari: cci detti 'na vasata. Pigghiò lu Riuzzu, e si nni fuiju, e li pisci si li purtau. Lu Riuzzu si spogghia di marinaru e si nni va nni lu pitterra: «Rusidda ntontorontò, Quantu pampini cc'è 'nta lu basilicò?» «E tu Re 'ncurunatu, Quantu stiddi cc'è 'nta lu stiddatu!» «Ahi, signura mastra, chi purci! Ahi signura mastra chi cimici!» na modificazione. In Palermo gistra. «Lu culu a la mula tu vasastivu, Ma la cintura nun l'avistivu.» «La vasatedda mi la dasti, Ma pisciteddi 'un ni manciasti!» «Sì! ti l'hê fari custari sta botta.» dici Rusidda. Pigghiò e si nni iju; e si nni iju nni sò papà, e cci lu iju a cuntari. «Ora, figghia mia, ti levu sta visazioni, e nun ti cci mannu cchiù a la mastra.» Lu Riuzzu tantu tempu ch' 'un vitti a Rusidda, nni cadiu malatu di la pena. Lu patri: «Chi hai, figghiu mio? Dimmi: chi è la tò malatia?» «Sugnu malatu; mi sentu mali; chiamatimi Giunta.» E vinniru li medici pi la Giunta. La malatia cchiù cci aggravava, cà a Rusidda un la videva. Rusidda si vesti d'un medico furasteri; va a palazzu, e cci dici a lu criatu: «Purtàticci la 'mmasciata a lu Re, ca cc'è un medicu furasteri pi fàricci stari bonu lu figghiu. Lu Re allura lu fici acchianari Pi disidderiu di lu figghiu gualiri. Subbitu 'n cammara lu ficiru antrari... «Maistà, prima di io assirvari 'Na cosa sula cci vogghiu avvirtiri: Si senti vuci nun avi a curriri Cà chistu è signu di l'ammigghiurari; La prima cammara m'aviti a 'nchiujri, E a lu scuru lu vogghiu visitari.» Lu Re, p'amuri di sò figghiu gualiri, Zoccu iddu dissi cci vosi accurdari. La prima cammara si misi a curriri, A vuci forti si misi a gridari: «Veni la Morti cu l'anchi torti, La figghiu d' 'lu Re si vinni a pigghiari!, E Rusidda niscíu. Lu Re cci misi a spijari a lu medicu, e lu medicu: «Nenti Maistà; sò figghiu è gualutu. Comu dumani agghiorna; 'nta lu pitterra l'aviti a mintìri; pirchì io cci spijavi tutti cosi: voli 'na picciotta chi si chiama Rusidda; io ora cci hê jiri e cci hê jiri a diri nni la sò maistra chi si nni jissi nni lu pitterra, ca accussì lu Riuzzu pò stari bonu.» «Dutturi, tuttu chiddu chi fa (dici lu Re) sia ben fattu. Pi l'amuri di mè figghiu, nun sacciu chiddu chi fari.» Lu 'nnumani Rusidda si nni iju nni la maistra. «Rusidda, tu ccà si'?» «Mi vinni a 'llianari; vogghiu pigghiari un pocu d'aria, ch'avi assai ch' 'un cci vaju nni lu pitterra.» Lu Re comu agghiurnau, lu primu pinseri chi appi, purtari a sò figghiu nni lu pitterra. Affaccia Rasidda, e lu Riuzzu misi a suspirari, e a diri: «Rusidda ntontorontò, Quantu pampini cc'è 'nta lu basilicò; «Ancora ti spèrcia, cu tuttu ca si' mortu? (dici Rusidda). E tu Re 'ncurunatu, Quantu stiddi cc'è 'nta lu stiddatu?», «Ahi! signura mastra, chi purci! Ahi, signura mastra, chi cimici!» «Lu culu a la mula lu vasastivu, Ma la cintura nun l'avistivu» «'Na vasatedda mi la dasti, Ma pisci 'un ni manciasti.» «Veni la Morti cu l'anchi torti canzonette popolari di li fanciulli. Nel verso seguente parla essa stessa. A lu figghiu d' 'lu Re si vinni a pigghiari.» Lu Re sintennu diri accussì, detti ordini a li so' vascialli d' 'un fari nèsciri a Rusidda di dda casa; poi la fa vèniri a palazzu: «Comu va sta cosa, m'aviti a cuntari.» «Maistà, io hê jutu a la mastra; ca nun aiu matri; aiu affacciatu 'nta lu pitterra, e lu Riuzzu m'avi truzziatu (e cci cuntau tuttu lu catùniu). Ora, Maistà, m'avi a fari la grazia, ca mi nn'avi a fari jiri a la casa.» «E comu ti nni vai, ca m'avi' fattu mòriri un figghiu!» «Nenti, io mi nni vogghiu jiri!» e tantu fici, ca lu Re nni la fici jiri. Lu Riuzzu dissi allura ca la vulia pi mugghieri; lu Re e la Riggina pi l'amuri di lu figghiu, nenti guardannu ca eranu genti riali, jeru nni lu patri e cci jeru a parrari: «Io a mè figghia cci la dugnu, dici lu patri, ma m'hannu a dari quaranta jorna di tempu.» Rusidda si fici purtari un saccu di farina, 'na quartàra di meli e 'na carrabba, e nni furmò 'na pupa quant'era idda. Poi quannu fu ura di curcarisi cu lu Riuzzu, idda cci dissi: «Io m'affrontu a spugghiarimi davanti di vui; nisciti 'nta l'àutra cammara, quantu mi spogghiu e mi curcu.» Iddu niscíu; idda pigghiò la pupa e la curcau 'nta lu lettu, e si e ne formò na popa granne quanto lei. pigghiò li lazzi di li moddi 'mmanu. Trasíu lu maritu, e cci dici: «Ti rimienti, Rusidda, quannu io ti dissi: «Rusidda ntontorontò, Quantu pampini cc'è 'nta lu basilicò?» E la pupa cci calò la testa. «Ti rimienti quannu ti vinni a vìnniri li pisci pi vasati?» E la pupa cci calò la testa. Iddu cci sicutau tutti li dumanni; all'urtimu cci spijau: «E ti nni penti di tuttu chiddu chi m'avi' fattu?» E la pupa jisau la testa facennu signali di no. Comu iddu vitti accussì, tira 'na sciabbula e arranca 'nta lu coddu di la pupa; comu duna, si spezza la carrabba ch'era 'mmenzu lu coddu, e nesci lu meli. Iddu pi la rabbia si licca la sciabbula; e dissi: «Oh! ch'è duci lu sangu di mè mugghieri! E cui mi teni ca m'ammazzu! ora ca persi a mè mugghieri accussì duci?» Comu iddu dici accussì, nesci la Rusidda di sutta lu lettu e dici: «Viva sugnu! viva sugnu!» E s'abbrazzaru. E la pupa di zuccaru e meli Si la manciaru maritu e mugghieri. Ficarazzi. in Palermo. VARIANTI E RISCONTRI Più comunemente corre sotto lu titolo La bedda majurana. Na versione di Polizzi è Lu zu Nìnu; e lu dialogo di lu figghio di lu Re colla figghia dello zio Nino comincia così: «Figghia di lu zu Ninu, Quantu pampini cc'è ni lu pitrusinu? «Figghiu di lu Re 'ncurunatu; Quantu stiddi cc'è ni lu celu quann'è stiddatu?» Un'altra versione siciliana è ni li Sicilianische Marchen. Aus dem Volksmunn gesammelt von LAURA GONZENBACH. Mit Anmerkungen REINHOLD KÖHLER'S unn einer Einleitung herausgegeben von OTTO HARTWIG. Zwei Theile, Leipzig. Verlag von Wilhem Engelmann, . (Novelline siciliane raccolte dalla bocca di lu popolo da Laura Gonzenbach; cu note di Rinaldo Kohler, e cu na introduzione di Ottone Hartwig.) ed è la novella numero : Von der Tochter des Fursten Cirimimminu (La figghia di lu principe Cirimimminu.) Un perfetto riscontro napolitano è ni lu Pentamerone, giorn. II. tratt. : Viola: «Viola 'midiata da li sore, dopo assai burle fatte e ricevute da no prencepe, a dispietto loro li deventa mogghiiri.» Lu dialogo è chesto: «Bonnì, bonnì Viola.» «Bonnì, figghio di lu Rè: io saccio chiù di te.» «O tata quanta pulece!» «O mamma mamma ajutame!» Altro riscontro si trova in parte nello stesso Pentamerone, III, Na versione milanese avi l'IMBRIANI, Novellaja milanese, IV: La stella Diana; un'altra, fiorentina, è ni la Nov. fior., XXIII. La bella Giovanna; e II, La verdea. L'aneddoto di la popa è in BERNONI, Fiabe popolari veneziane. n. III: Lu diavol; e ni la stessa GONZENBACH, n. ."
  },
  {
    "text": "'Nca, Signuri, si riccunta ca cc'era 'na vota 'n Palermu un gran niguzianti maritatu. Ora stu gran niguzianti avia 'na figghia, ca comu fu smammata cci vinni 'na sapienza ca ogni cosa chi succidia 'nta la casa, idda avia a dari lu sò disbòtu. Lu patri vidennu lu talentu di sta figghia, la chiamava Catarina la Sapienti. Chista studiari tutti sorti di lingui, chista leggiri tutti sorti di libbra: virtù, talenti ca 'un cc'è lu paru. Arrivannu a l'età di sidici anni, cci mori la matri. Sta picciotta pi la pena si chiuj 'nta 'na cammara e 'un vosi nèsciri cchiui. Manciari, e vulia manciari ddà dintra; dòrmiri, e vulia a dòrmiri ddà dintra: nè spassiggi, nè tiatri, nè divirtimenti. Lu patri; avennu st'unica figghia ca 'un cci spirciava cchiù nenti, cci parsi di giustu di tèniri un Cunsigghiu. Chiama tutta la Signuria (cà cu tuttu ch'era niguzianti avia amicizia cu li megghiu): «Signuri mei, sapiti ch'aiu 'na figghia ch'è la pupidda di l'occhi mei: quant'avi chi è morta sò matri, stà chiusa comu li gatti, 'un voli cchiù affacciari manco lu nasu.» Lu Cunsigghiu dici: «Vostra figghia avi 'na gran nnuminata pi l'universu munnu pi la gran sapienza chi avi: grapìticci un gran culleggiu, cà cu lu dari studiu, forsi ca si putissi livari sta barra di lu ciriveddu.» «Mi piaci!» dici lu patri. Chiama la figghia e cci dici: «Senti, figghia mia, mentri ca tu 'un vôi nudda allianazioni, io aiu pinsatu di sta manera: Di grapìriti un culleggiu; e tu nni si' la patruna. Ti piaci?» A idda cci piacíu, e si misi a diriggiri idda stissa li mastri pi fari stu culleggiu; cà pi 'ncegnu nn'avia pi idda e pi àutru. Allistutu stu culleggiu, fannu l'avvisi: «Cu' voli jiri a studiari nni Catarina la Sapienti, cc'è scola franca.» Comu javanu vidennu li picciotti, masculi e fimmini, idda li java facennu assittari 'nta li vanchi unu appressu all'àutru senza particularità pi nuddu. Dici: «ma chiddu è carvunaru.» 'Un fa nenti: lu carvunaru s'avia a 'ssittari allatu di la figghia di lu Principi. Cu' veni prima macina lu mulinu. Accuminzò la scola. Catarina la Sapienti 'nsignava a tutti aguali; a cui nun cci purtava lizioni, 'na ferra 'nchiummata 'n punta e cafuddava. li gatti. punta, e picchiava. La nnuminata si sappi sina a palazzu, e lu Riuzzu cci vosi jiri. Si vesti di gran tinuta, trasi, trova un postu, e idda lu fici assittari a ddu postu. Quannu juncíu un'iddu, Catarina cci spijò 'na difigurtà; lu Riuzzu 'un cci sappi arrispunniri; ppuhm! e idda cci cafudda un timpuluni ca criju ca la mascidda ancora cci abbrucia. Lu Riuzzu currivatu di sta parti, acchiana a Palazzu, e va nni sò patri. «Grazia, Maistà! Mi vogghiu maritari, e vogghiu a Catarina la Sapienti.» Lu Re manna a chiamari a lu patri di Catarina la Sapienti, e lu patri cci va. «Maistà, a li vostri cumanni!» «Sùsiti! Mè figghiu è 'ncrapicciatu di tò figghia: maritàmuli.» «Comu voli, Maistà; ma io sugnu mircanti, e vostru figghiu è sangu riali.» «'Un fa nenti: mè figghiu la voli.» Comu lu patri torna a la casa: «Catarina, lu Riuzzu ti voli pi mugghieri. Tu chi dici?» «Mi lu pigghiu.» 'Nta termini ottu jorna, tutti cosi fôru pronti. (Chi cci ammancava forsi la lana? li cantarana?) Lu Riuzzu cci pripara dudici dunzelli; hannu graputu cappella riali, e l'hannu maritatu. A la finuta di lu zitaggiu, la Riggina cci dissi a sti dunzelli di jiri a fari lu sò duviri, di jiri a spugghiari la che non mancava nulla perchè si facesse presto lu sposalizio. Rigginedda pi falla curcari. Lu Riuzzu arrispusi: «'Un vogghiu nè spugghiari, nè vèstiri, nè guardii darrèri la porta. Comu fôru suli: «Catarina, cci dici lu Riuzzu, cci pensi la timpulata chi mi dasti a la scola? Ti nni penti?» «Chi m'hê pèntiri! Anzi, si vuliti, vi nni dugnu 'n'àutra.» «Comu! 'un nni si' pintuta?!» «Mancu pi sonnu.» «Dunca 'un ti ni vô' pèntiri?!» «E cu' nni parra!» «Ahn! chistu cc'è? Ora ti fazzu avvìdiri cu' sugnu io.» E accumenza a priparari 'na corda pi calalla 'nta lu trabbuccu. Prima di calalla, cci dici: «Catarina, o tu ti penti, o io ti calu 'nta stu trabbuccu!» «E io staju cchiù frisca!» cci dici Catarina, attrivita. Lu Riuzzu senza nec tibbi nec tabbi l'avi calatu 'nta lu trabbuccu senz'àutra cumpagnia chi un tavulineddu, 'na sèggia, 'na quartara cull'acqua e 'na fedda di pani misu pi davanti. Lu 'nnumani lu patri e la matri jeru pi la ben livata. «'Un pò tràsiri nuddu, dici lu Riuzzu, cà Catarina è malatedda.» Grapi lu trabbuccu: «Comu ti l'avi' passatu stanotti?» cci spija lu Riuzzu. «Bella frisca» cci dici Catarina. «Cci pensi la timpulata chi mi dasti?» «Pinsàti pi chidda chi v'hê dari.» metterla a letto. cioè senza fiatari, senza nulla osservari. Ora passannu du' jorna, la fami la pigghiava pi darreri lu cozzu. 'Un sapennu chi fari, si leva la sticca di lu cerru, e si metti a fari un pirtusu a lu muru. Spirtusa, spirtusa, a lu capu di vintiquattr'uri vidi lustru, ca si 'ntisi arricriari. Allarga ddu pirtusu, e 'nta mentri chi talía, vidi passari lu scrivanu di sò patri: «Don Tumasi, Don Tumasi!» A Don Tumasi 'un sa chi cci parsi sta vuci chi vinía di lu muru. «Io sugnu: Catarina la Sapienti; diciti a mè patri ca cci vogghiu parrari ora ora ora ora.» Veni lu patri accumpagnatu di Don Tumasi, (cà sulu 'un lu putia 'nzirtari,) e idda cci dici: «Patri mio, la mè vintura vosi accussì: essiri jittata 'nta stu trabbuccu. Faciti sfussari di lu bagghiu di lu nostru palazzu fina ccà, faciti architravati, 'nfilàticci lampiuna ogni vinti passi, e lassati fari a mia.» La cosa iju bella. Sò patri ogni jornu cci facia junciri lu manciari: gaddini, gadduzzi, pitaggi di sustanza. Lu Riuzzu tri voti lu jornu cci affacciava: «Catarina, ti nni penti di la timpulata chi mi dasti?» «Chi m'hê pèntiri? Pinsati la timpulata chi v'hê dari.» era sommamente affamata. ov'era la figghia). Li mastri travagghiavanu a fari lu suttirraniu: ogni vinti passi un architravatu e un fanali. Comu fu lestu, idda facia, ca aspittava ca lu Riuzzu chiuija lu trabbuccu, poi si nni passava nni sò patri, e accussì java a fari cilenca. Passannu 'na picchidda di jorna, a chistu cci cuminzaru a vunciari li capiddi: grapi lu trabbuccu: «Catarina, io vaju a Napuli; m'avi' a dici nenti?» «Tantu piaciri: divirtitivi, e quannu arrivati scrivitimi; ma sapiti chi si soli diri? Vidi Napuli e poi mori; 'un facemu ca muriti!» «'Nca mi nni vaju?» «Ma quannu! ancora ccà siti?» E lu Riuzzu si nni iju. Comu si chiuj lu trabbuccu, curri Catarina nni sò patri: «Papà, ora è lu casu di darimi ajutu. Subbitu subbitu un brigantinu prontu, cammareri, 'na nurrizza, àbbiti di gala, e mannàti lu tuttu a Napuli. Ddà addugassiru un Palazzu 'n facci lu Palazzu riali e aspittassiru a mia.» La Messía mi raccontava cheste novelle davanti a ragazze mie cugine, però sapea trovar sempre frasi metaforiche in sostituzione ad altre molto o troppo vivaci. Lu patri pripara lu brigantinu e lu fa pàrtiri. Lu Riuzzu 'nta mentri fa priparari 'na bella fragata, e si 'mmarca e parti. Com'idda vitti di l'àstracu di sò patri ca lu Riuzzu partiu, si metti supra n'àutru brigantinu, e prima di iddu fu a Napuli: li bastimenti nichi, si sapi, caminanu cchiù di li grossi. Comu junci, si vesti di li megghiu àbbiti, e va a 'ffaccia a lu palazzu. Ogni jornu àbbiti novi: e la cuminciò a sfrazziari. Lu Riuzzu la vitti e si nni 'nnamurau; manna 'mmasciaturi: «Signura, lu Riuzzu vi vurria fari 'na visita, si tantu l'aviti a piaciri.» «Patruni!» cci arrispunni idda. Veni lu Riuzzu vistutu di gran tinuta; cirimonii di ccà, cirimonii di ddà; si mettinu 'n cummirsazioni. Dici lu Riuzzu: «E vui siti schetta, Signura?» «Schetta; e vui?» «Io puru sugnu schettu. Vi l'aiu a diri? Vui, signura, assimigghiati a 'na picciotta chi vulia beni io 'n Palermu. Io vi vurria pi mugghieri.» «Tantu piaciri, Riuzzu.» E 'nta termini ottu jorna lu Riuzzu e Catarina la Sapienti s'hannu maritatu. Sta signura niscíu gravita. Cuntu 'un porta tempu: a li novi misi 'n puntu parturiu. Parturisci e fa un masculiddu ch'era 'na biddizza. Lu Riuzzu 'ncugna vicinu lu lettu: «Rigginedda, comu cci mittemu?» «Napuli!» (dici Catarina). E cci hannu misu Napoli. Passannu du' anni lu Riuzzu vosi pàrtiri. La Rigginedda si faci àghira, ma iddu 'ntistau e vosi pàrtiri. Prima di pàrtiri cci fa 'na carta e cci dici ca lu picciriddu era lu primugenitu sò, e avia a essiri cu lu tempu lu Re. E parti pi Genua. Com'iddu parti, idda scrivi a sò patri ca cci avissi mannatu a Genua un brigantinu càrricu di mobili, cammareri, 'na nurrizza e tuttu: addugàssiru un palazzo 'n facci lu Palazzu riali di Genua, e aspittassiru a idda. Lu patri càrrica un brigantinu e lu manna a Genua. Quannu lu Riuzzu partiu, idda pigghia un brigantinu e prima d'iddu si va a 'mpalazzari 'nta lu palazzu di Genua. Comu lu Riuzzu vidi sta bedda giuvina pittinata a la riali, cu gioj e ricchizzi: «Maria! (dici) assimigghia tutta a Catarina la Sapienti!» Pigghia un 'mmasciaturi e cci lu manna pi diricci ca lu Riuzzu cci vurrissi fari 'na visita. Idda cci dici ch'è patruni; e lu Riuzzu cci acchiana. Discurrennu discurrennu, cadi lu discursu supra d'idda. «Vui chi siti schetta?» cci dici lu Riuzzu. «Cattiva (cci rispunni Catarina). E vui?» «Io puru sugnu cattivu, ed aiu un figghiu. Ma vui, cci dici a la Rigginedda, assimigghiati 'na stampa a 'na signura chi canuscivi 'n Palermu.» «Chi maravigghia! A lu munnu setti nn'avemu a 'ssimigghiari.» P'accurzari, 'nta termini ottu jorna lu Riuzzu e Catarina la Sapienti s'hannu maritatu. Sta signura nesci gravita; li misi passanu, e lu cuntu 'un porta tempu: a li novi misi veni l'ura di lu partu; parturisci e fa n'àutru masculiddu cchiù beddu di lu primu. Lu Riuzzu, cunsiddirati la cuntintizza! «Rigginedda, (dici) comu cci mittemu?» «Genua!» «Genua.» E l'hannu vattiatu: Genua. Passannu du' anni, a lu Riuzzu cci veni lu sfilu di pàrtiri arrèri. «E comu partiti? cci dici la Rigginedda, cu un figghiu 'ntra la facci?.» «No, cci arrispunni lu Riuzzu, io ti fazzu 'na carta, ca chistu è figghiu mio, ed è lu principinu.» E cci la fici. Mentri iddu si pripara la partenza pi jiri a Vinezia, la figghia scrivi a lu patri 'n Palermu pi n'àutru brigantinu cu cammareri, nurrizza, mobili, àbbiti diffirenti, e tuttu. Lu brigantinu junci 'n Vinezia. Lu Riuzzu parti; la Rigginedda si 'mmarca puru; si sapi ca li bastimenti cchiù granni vannu cchiù a tempu; idda junci primu, e si va a 'mpalazza. Jùncinu li vascelli: comu lu Riuzzu pigghia prattica, l'occhi unni cci vannu? nni lu finistruni di la Rigginedda. «Maria! ma chista assimigghia tutta a Catarina la Sapienti! a Napuli, la stissa; a Genua, la stissa!.. Ma idda 'un pò essiri, pirchì chidda è chiusa 'nta lu trabbuccu; chidda è a Napuli, e l'àutra è a Genua..... Ma idda cci assimigghia tutta.....» Cci fa fari 'na 'mmasciata; cci va a fari 'na visita, e cci dici: «Mi pari 'na cosa curiusa: Signura, vui assimigghiati a 'na signura chi vitti 'n Palermu, a Napuli, a Genua.» «Chi maravigghia, Riuzzu! Setti nn'avemu a 'ssimigghiari a stu munnu.» Si fannu li soliti discursi: «Siti schetta?» «No, sugnu cattiva» «E vui?» «Sugnu cattivu puru, e aiu du' picciriddi.» A capu d'ottu jorna s'hannu maritatu. Sta signura nesci gravita: li misi passanu: lu cuntu 'n porta tempu: a li novi misi cci vennu li dulura di lu partu. Parturisci e fa 'na figghia fimmina bedda quanto lu Suli e la Luna. «Chi cci mittemu, Rigginedda?» cci spija lu Riuzzu a Catarina. «Vinezia.» S'avi vattiatu: Vinezia. Stannu du' anni: «Sai chi pensu, Rigginedda? Lu mè viaggiu l'aiu fattu; ora tornu 'n Palermu; ma prima di pàrtiri ti fazzu 'na carta accussì e accussì: ca chista è figghia mia, ed è 'na principissa riali.» Iddu parti, e Catarina dappressu. Comu Catarina junci 'n Palermu, va a la casa di sò patri, e si va a 'nfila 'nta lu trabbuccu. Junci lu Riuzzu; primu pinseri nun avi, di jiri a gràpiri la trabbuccu: «Catarina! comu si'?» «Bona!» «T'avi' pintutu di la timpulata chi mi dasti?» «E cu' nni parra! Pinsati la timpulata chi v'hê dari.» «Pènsacci, Catarina, sai! Io mi maritu» «E vui maritativi. A vui cu' vi teni?» «Ma si tu ti nni penti, tu si' mè mugghieri!» «No.» Lu Riuzzu 'un sapennu cchiù chi fari nesci a diri ca la mugghieri cci muriu, e avi bisognu di maritarisi arreri. Scrivi pi li ritratti di li figghi di li Re pi maritarisi. Cci vennu li ritratti: la megghiu chi cci piaci è la figghia di lu Re d'Inghiliterra; e cci manna a dici ca vinissiru la matri e la figghia, ca lu matrimoniu è cunchiusu. Junci la principissa e lu Riuzzu d'Inghiliterra 'n Sicilia, e vannu a Palazzu. 'Nta mentri, Catarina chi fa? fa priparari tri bell'àbbiti a la riali a li picciriddi soi Napuli, Genua e Vinezia. Lu 'nnumani di l'arrivu di la Principissa d'Inghiliterra s'avia a fari lu matrimoniu. Catarina si vesti di Riggina chi era, si pigghia a Napuli, vistutu di Riuzzu, e a Genua e a Vinezia vistuti di Principi, si metti 'nta 'na carrozza di gala e va a Palazzu. Idda cci dici a li picciriddi: «Comu io vi dicu di vasari li manu a vostru patri, vuàtri jiti e cci li vasati.» Acchiananu a palazzu: lu Riuzzu era assittatu sutta lu sògghiu. Junci; la cosa iju bella: «Napuli, Genua e Vinezia, (dici Catarina) jiti a vasari la manu a vostru patri!» E li lassa jiri. Lu Riuzzu fici la morti ch'appi a fari. «Ah! chista è la vera timpulata!» cci dici a Catarina; scinni di lu sogghiu e s'abbrazza a li so' figghi. La Principissa d'Inghiliterra arristau comu la zita cu lu gigghiu rasu. Lu 'nnumani s'avi accattatu lu Càssaru e avi partutu. Catarina cci avi cuntatu a sò maritu tuttu l'arcanu; e iddu 'un putia cchiú di addimannàricci pirdunu di chiddu chi cci avia fattu pàtiri. E di ddu jornu 'n poi si vosiru beni sempri e Arristaru filici e cuntenti E nui semu ccà e nn'ammulamu li denti. Palermo."
  },
  {
    "text": "Signuri, si cunta ca cc'era un Re e 'na Riggina; stu Re e sta Riggina avianu un figghiu unicu. Arrivannu a l'età di dicidott'anni, lu patri lu vulia maritari, ma lu figghiu cci dicia: «Maistà, è troppu prestu.» Lu patri sempri truzzava, e lu figghiu cci dicia sempri: «Maistà, è troppu prestu.» 'Na jurnata lu figghiu pi livàrisi sta siccatura cci dici: «Ora tannu io mi maritu, quannu trovu 'na donna ca cci parra la panza.» Lu Re tocca campana di Cunsigghiu: eccu tutti li Cunsigghieri. «Signuri mei, chi cunsigghiu mi dati? Io aiu stu figghiu, e dici ca tannu si marita quannu trova 'na donna ca cci parra la panza. Io la mè Riami 'un la vogghiu fari gòdiri a nuddu.» Si susi un vecchiu saviu, e dici: «Maistà, pi mè sintimentu, pigghiàti dudici Granni di Curti, cu dudici pitturi, e li mannati a firriari tuttu l'universu munnu: cu' va a lu Purtugallu, cu' a lu Brasili, cu' nna la Spagna, cu' 'n Francia: cu' trova la donna chi cci parra la panza, cci fannu lu ritrattu e lu portanu a Vui; si a vostru figghiu cci piaci, e va beni, si nun cci piaci 'un si nni parra cchiù.» Cumannu di Re: dudici Granni di Curti partinu cu' pi ccà, cu' pi ddà, ognunu un pitturi. Unu di chisti, comu dicissimu lu Principi di Butera, si pigghia un pitturi bonu, e cu lu sò sirvituri si metti a caminari. Camina camina, si nni veni un'acqua 'mpituusa; la negghia ca 'un cci fa vìdiri nenti, e si 'mmoscanu 'nta un voscu. Lu sirvituri a 'na banna, lu Principi e lu pitturi a 'n'àutra. Comu juncinu a la fini di lu voscu, vidinu un vecchiu ch'azzappava e lu Principi lu saluta: «Ti salutu omu di terra!» E lu vecchiu cci rispunni: «Bemminutu, omu di guerra.» «E li dui?» «Vannu pi li tri». «E li longhi?» «Sunnu curti». «Cc'è nivi a li muntagni?» «Tempu nn'è». cu lu vastuni. Si susi lu bon vecchiu e li porta a la casa sua, a lu Principi e lu pitturi. A la casa cc'era sò figghia chi tissia; trasi lu Principi e cci dici: «O donna, chi tila stenni.».... «O Cavaleri, vidi chi ti penni!» Si vôta lu patri: «E tò matri?» cci dici a la figghia. «Iju a fari vìdiri lu munnu a cu' 'un l'avi vistu mai». «E tò nanna?» Iju a fari onuri a cui 'un ni pò aviri fattu cchiù.». «E tu chi stai facennu?» «Io staju facennu abballari senza sonu». Si vôta lu patri cu lu Principi: «Signuri, v'aviti a 'ccummudari cu chiddu chi cc'è pi manciari.» 'Nta mentri, veni la nanna e la matri, e accumènzanu a manciari. Mentri manciavanu tutti, lu Principi dici sutta vuci a lu pitturi: «Si cci parra la panza, sta giuvina è la mugghieri di lu Riuzzu, cà 'un avi nuddu difettu.» Dunca la sira si jeru a curcari, e la matri di la picciotta si scurdau a priparàricci a lu Principi li cirina pi la notti, si s'arruspigghiava. La notti s'arruspìgghia lu Prinla pentola bolliva, e vi avea calata la pasta. cipi, e java tantiannu pi truvari li cirina. Nun truvannu nenti, si susi, e a tantuni a tantuni si 'nfila nna la cammara unn'era curcata la giuvina. Comu 'ncugna, tocca, e cci tocca la panza. «'Un mi tuccari, ca sugnu di lu Re.» Si ritira la manu; tocca arreri. «T'aiu dittu: 'un mi tuccari, ca sugnu di lu Re.» Lu Principi torna nni lu pitturi: «Sapiti? accussì e accussì: ddà dintra cc'è 'na giuvina ca cci parra la panza.» «Dunca dumani io cci fazzu lu ritrattu, e poi lu purtamu a lu Re.» Lu 'nnumani, comu si sùsinu, lu pitturi cci fa lu disignu; lu Principi cci addumanna la billissima licenza. «Vi salutu; 'ntra jorna a rrividèricci di prisenza.» «Quannu viniti cci dici lu vecchiu nni faciti sempri piaciri.» Lu primu paisi chi junceru, lu pitturi finiu lu ritrattu: lu Principi si l'attaccàu a lu coddu, e turnaru a lu paisi. L'àutri Granni di Curti cu li pitturi si jeru arricugvolgo, che crede di parlari pulito). ghiennu a picca a picca: e quannu fôru tutti, si teni un Cunsigghiu, e lu Re sutta sògghiu. Lu Riuzzu, a tutti li ritratti ci mittía peccu: si susi lu Principi Butera: «Maistà, s'un vi piaci stu ritrattu, mogghi pi vui 'un cci nn'è.» E cci proj lu ritrattu chi tineva a lu coddu. «Chista mi piaci, dici lu Riuzzu; ma ci parra la panza?» «Maistà sì» «Dunca chista è mè mogghi.» Si priparanu li granni àbbiti, quattru carrozzi, e dudici dunzelli pi vistilla. Si mettinu tutti 'n carrozza: lu Principi, li dunzelli, e li sirvituri, e partinu pi jiri a pigghiari dda giuvina. Comu lu bon vecchiu vidi sti carrozzi, lu menu chi putia pinsari ca vinianu pi sò figghia. Li carrozzi juncinu e 'mpìncinu; scinni lu Principi, e cci fa rivirenza a dda giuvina cu diri ca lu Riuzzu la vulía pi mugghieri. Li dunzelli la lavanu, la vestinu e la muntanu di gran gala. Idda chiancennu di la cuntintizza s'abbrazza cu sò patri e sò matri, si licenzia, e parti. A palazzu, lu Re, la Riggina e lu Riuzzu la stavanu aspittannu; lu Riuzzu si la pigghia sutta lu vrazzu, e avi fattu 'na gran festa. La sira, prima di jirisi a curcari nna lu sò lettu (cà ancora 'un s'avianu maritatu) cci dici lu Riuzzu a la matri: «Maistà, stasira ch'è curcata, trasìti, tuccàticci la panza, e viditi si cci parra.» La Riggina accussì fici: la sira trasi mentri la giuvina dormi 'n sonnu 'nchinu, e cci tocca la panza. «'Un mi tuccari, cà sugnu di lu Riuzzu.» Idda s'arritira la manu, e cci dici a lu figghiu: «Vattinni, figghiu mio, ch'avi' pigghiatu a chidda chi javi circannu.» Lu 'nnumani s'avi graputu cappella riali, e s'hannu maritatu. Lassamu a iddi chi si divertinu, e pigghiamu n'àutru cuntu. Cc'eranu dui cumpari, mircanti tutti dui. Ora chisti dui cumpari si vulianu beni quantu l'occhi soi. Unu di chisti avia 'na bella jimenta. 'Na jurnata cci va l'àutru e cci dici: «Cumpari, avirría a jiri, (comu dicissimu) supra Murriali; mi la vuliti 'mpristari la jimenta?» «Gnursì, cumpari.» Si metti a cavaddu e va supra Murriali. Mentr'era a Murriali, 'nta la stadda sta jimenta figghia, e fa 'na jimintedda. Ora chistu, cu la jimenta figghiata, appi a 'spittari du' jorna pi fàlla arrisittari. A li du' jorna si metti a cavaddu e si nni torna 'n Palermu. Va a la stadda: cci lassa la jimenta a lu cumpari, e la jimintedda si la porta a la casa iddu. Lu servu vidi sta jimenta sdiciancata, e cci lu dici a lu sò patruni. «E comu, mè cumpari mi fa sta mal'azioni!?» Va nni lu cumpari: «Cumpari, sti cosi si fannu 'nta lu San Giuvanni?» «E chi cc'è? La jimenta figghiau 'mmanu a mia, dunca la jimintedda è mia.» Arricùrrinu; vannu nni lu Judici, lu patruni di la jimenta l'avi a tortu; vannu 'n Tribunali: lu stissu. Lu poviru cumpari pi la còlira dici: «Dunca stu birbanti s'avi a purtari stu vantaggiu ca cu lu tortu avi aviri raggiuni!» e si nni va a Palazzu riali. Si prisenta a lu Riuzzu «Grazia, Maistà: chistu, chistu e chistu.» La Riuzzu cci la duna puru a tortu!.... Scinni li scali e chiancía comu un picciriddu. Lu vidi la Rigginedda e cci dici: «Chi cosa hai tu ca chianci?» «Maistà, aiu chistu e chistu;» e cci cunta lu fattu. «'Un ti rancurari; zittu; passa di 'na scala sigreta e ti dicu zoccu avi' a fari?» La cumpari, cuntenti, passa la scala sigreta. Cci dici la Rigginedda, ca era chidda ca cci parrava la panza: «Stasira, a ura di menzannotti, accussì comu si' vistutu avi' a gridari: Ajutu! Ajutu! senza stancari mai. Li guardii currinu; affaccia lu Re: iddu ti fa acchianari; comu tu acchiani, iddu ti spija. Cc'è cosa? chi hai? E tu cci rispunni: «Maistà, stannu vinennu li pisci di lu mari, e stannu pigghiannu pi li muntagni.» «Com'è pussibbili?» ti dici lu Re; e vidi comu finisci.» Lu poviru cumpari accussì fici. Comu lu Riuzzu 'ntisi strillari: «ajutu! ajutu!» scinni jusu, si l'acchiana a palazzu, e cci dici: «Chi hai, mischineddu? T'avvinni quarchi cosa? cc'è quarchi piriculu? Parra!» Lu cumpari cci dici: «Maistà, semu persi: li pisci stannu niscennu di lu mari; e stannu acchianannu a li muntagni.» «E com'è pussibbili? cci dici lu Riuzzu. «E cum'è pussibbili? cci dici cumpari ca la jimintedda mia si la avi a tèniri mè cumpari?» Lu Riuzzu sintennu accussì; «Beni, dici, la jimintedda è tua, la jimenta è tua: scinni 'nta la mè stadda, pìgghiati ddi cavaddi chi tu vôi; ma nun veni di lu tò stomaco sta sputazza.» Lu 'nnumani appena fattu jornu: «Rigginedda, cci dici lu Riuzzu, mentri tu ti 'mmischi 'nta l'affari mei, pìgghiati zoccu vôi, chiddu chi ti pari e piaci 'nta lu palazzu, e ti nni vai.» «Riuzzu, cci arrispunni idda m'aviti a dari un misi di tempu.» «Quanto vôi.» Idda chi fa? manna a chiama tanti manuali: muraturi, mastri d'ascia, pitturi, tapizzeri: e cci dici: «'Ntra termini vintottu jorna vogghiu fabbricatu di tuttu puntu un palazzu, tuttu ddiffirenti di chistu; e lu vogghiu fattu 'n facci unni staju io.» A li vintisetti jorna la sira, lu palazzu fu allistutu cu tapizzaríi, divani, e tutti sorti di cummuditati. A li vintinovi jorna, idda chiama lu Riuzzu e cci dici, ca la sira, si tantu l'avi a piaciri, vurría manciari a tavula cu iddu. La sira mentri stavanu manciannu, idda cci proj un bicchirinu di vinu alluppiatu. Iddu vivi, e ddoppu un mumentu abbucca. Idda lu fa vèstiri di li megghiu àbbiti, e si lu fa acchianari a palazzu novu. Lu 'nnumani iddu, comu s'arruspigghiau, firriau l'occhi, e un putia capiri unn'era. S'addurmisci arreri: poi s'arruspigghia, e 'un cc'è versu di putirisi pirsuadiri. All'urtimu dici: «Olà olà! unni semu?» E cci accumpari la mogghi. Lu Riuzzu allura s'arrigorda di lu pattu di lu misi, e cci dici: «Ancora ccà?» Idda cci arrispunni: «Chi veni a diri ancora ccà?» Tu mi dicisti ca zoccu mi piacia, m'avia a pigghiari; tu mi piacisti, e a tia mi pigghiai.» «Hai raggiuni, cci dici lu Riuzzu. La prima vota mi la facisti cu chiddu di la jimenta, ora cu lu palazzu. Sai chi ti dicu? pigghiati lu Regnu tu, e regna a tò talentu, ca tu hai giudiziu pi tia e pi àutru.» E accusì ficiru. Iddi arristaru filici e cuntenti E nui semu ccà e nni munnamu li denti. Palermo."
  },
  {
    "text": "S'arricunta, e s'arricunta un billissimu cuntu a lor signuri. 'Na vota cc'era un Re, cu tri figli fimmini. Sti tri figli fimmini 'na jurnata essennu a tavula, lu patri cci dissi: «Ora va, vidiemu cu' mi voli beni di vuàtri tri.» Si vôta la granni: «Papà, io lu vogghiu beni quantu l'occhi mia.» Arrispunni la minzana: «Papà, io lu vogghiu beni quantu lu mà cori.» Arrispunni la nicaredda: «Io lu vogghiu beni quantu l'acqua e lu sali.» Lu Re si 'ntisi affisu: «A mia comu l'acqua e sali m'avi? Prestu, chiamati a li manigordi: ca prestu l'hê fari ammazzari!» Hannu vinutu li manigordi, e s'hannu pigghiatu la picciotta. Li soru piatusi cci dettiru na cagnuledda a li manigordi, e cci dissiru: «Comu arrivati 'nta lu voscu, ammazzati la cagnuledda, curpiati la cammisa, ma a ma soru, 'un l'aviti a 'mmazzari; la lassati 'nta 'na grutta.» Comu li manigordi arrivaru 'nta lu voscu, ammazzaru la cani; la cammisa ficiru còrpura còrpura e a idda lassaru 'nta 'na grutta. Cci scipparu la lingua a la cagnòla, e si nni jeru nni lu Re. Comu arrivaru nni lu Re: Riali Maistà, ccà cc'è la cammisa e la lingua.» E sò Maistà cci avi datu un premiu. Lassamu stari ad iddi, e pigghiamu a la picciotta. Passau un omu sarvaggiu; e idda cci cuntau la sò mala furtuna. Lu sarvaggiu cci dissi: «Cci vô' vèniri cu mia?» «'Nca chi fazzu io ccà? cci viegnu.» Si piglià' la truscitedda, e si nni jeru. Comu arrivaru nna la stanza di iddu, iddu cci cunsignà' tutta la casa, li mobbili, e cci dissi: «Ccà cc'è tuttu chiddu chi vôi; ora tu avi' a priari a lu Signuri chi ti dassi 'na sorti d'ajutu, e 'un t'appaurari a nenti.» Manciaru; iddu si nni iju pi la caccia, ca era un omu sarvaggiu, e idda ristò dintra. La matina s'arzau e si fici li capiddi; comu si lavà', e jetta l'acqua, nni lu finistruni di Sò Maistà cc'era un gallinacciu, e stu gallinacciu cci cantau: «Ammàtula t'allisci e fa' cannola: L'omu sarvaggiu ti voli manciari.» Chidda comu sintì' accussì si misi a ciànciri; vinni l'omu sarvaggiu, e cci dissi: «Chi hà'?» «Chi aiu? E chi vogghiu aviri? mi làvai la facci, e comu jittai l'acqua, ddocu un gallinacciu mi dissi: «Ammàtula t'allisci e fa' cannola, L'omu sarvaggiu ti voli manciari.» Arrispunni l'omu sarvaggiu: «Ah! babba babba! Si ti lu dici arreri, tu cci avi' diri: «Gallinacciu, gallinacciu, Di li to' pinni nn'hê fari chiumazzu, Di li to' carni nn'hê fari un vuccuni; Hê essi' mugghieri di lu tò patruni.» Comu lu 'nnumani idda cci dici accussì, lu gallinacciu si scuòtula e jetta tutti li pinni. Lu figghiu di lu Re, comu affacciau e vidi lu gallinacciu nudu nudu, nn'appi 'na gran maravigghia; e stetti accura. Lu 'nnumani la fimmina si fici li capiddi e jittà' l'acqua; lu gallinacciu cci dissi: «Ammàtula t'allisci e fa' cannola, L'omu sarvaggiu ti voli manciari.» E idda cci arrispunniu: «Gallinacciu, gallinacciu, Di li to' pinni nn'hê fari un chiumazzu, Di li to' carni nn'hê fari un vuccuni, Hê essi' mugghieri di lu tò patruni.» Comu lu figghiu di lu Re si misi a tracchettu di lu gallinacciu, vidi, e vidi ca lu gallinacciu si cutulau lu restu di li pinni; e la figghia di lu Re avia addivintatu 'na bella facci, bella quantu Diu la potti criari. Dici: «Prestu, papà: io mi vogghiu maritari, e vogghiu a sta picciotta.» Lu patri dissi: «Vidiemu cui l'avi 'n pussessu sta picciotta; ca criju ca l'avi l'omu sarvaggiu.» Ha mannatu missaggieri nni l'omu sarvaggiu, e cci avi mannatu a dumannari pi sta picciotta. Arrispunni l'omu sarvaggiu: «Si cc'è lu piaciri d'idda, idda cu 'na manu, e io cu centu.» Ha chiamatu la picciotta, e cci avi fattu lu discursu. La picciotta si fici appriari, fincennu ca nun vulia lassari st'omu sarvaggiu; ma 'nta lu sò 'nternu cent'anni cci paria chi niscía di li granfi di st'omu sarvaggiu. Basta, cunchiujeru li ziti; veni poi l'omu sarvaggiu e cci dici a la picciotta: «Vidi ch'a mia m'avi' a 'mmazzari un jornu prima di spusàriti. Ha' a 'mmitari a tri Capi di Regnu; lu primu a tò patri. Cci avi' a dari ordini a tutti li sirvituri ca a tutti hannu a passari acqua e sali, fora di tò patri.» Accussì ficiru; mannaru 'na gazzetta pi tutti sti tri Rignanti. Ora jamu ca lu patri di sta picciotta cchiù chi java, cchiù cci criscia la vampa di sta figghia, e di la pena nni era malatu. Comu appi st'avvisu, dissi: «E comu cci vaju cu lu focu di sta figghia?» E 'un cci vulia jiri. Po' pinsà': «Ma stu Re s'affenni s' 'un cci vaju, e mi po' mêttri qualchi guerra!» Piglià', e cci iju. Un jornu prima di spusàrisi, li ziti ammazzaru l'omu sarvaggiu, lu spartieru 'n quattru quarti, e lu misiru 'n quattru cammari, un quartu pi cammara, e lu sangu sparsu pi tutti li cammari e la scala; (cà iddu, lu gallinacciu, cci avia dittu di fari accussì). Ddu sangu e dda carni era tuttu oru e petri priziusi. Comu arrivaru sti tri Rignanti, e vittiru sti scali d'oru, nn'avianu pena di mintìricci li pedi. «Nenti, dicia lu Riuzzu, caminati, ca chistu è nenti.» La sira si spusàru; la 'nnumani tinniru tavula. Lu Riuzzu detti ordini: «Sali e acqua a lu tali Re, nenti.» Si misiru a tavula, e la Rigginedda s'assittà' vicinu di sò patri; ma sò patri nun manciava. La figghia cci dicia: «Riali Maistà, pirchì nun mancia? Lu manciari nun cci piaci?» «Mai! chi cc'entra; è tantu bellu!» «'Nca pirchì nun mancia?» «Nenti, 'un mi sentu tantu bonu.» E lu zitu e la zita cci pruìjanu quarchi brucchittata di carni. Lu Re 'un ni vulia; e rimastichiava comu la crapa (si la putia manciari senza sali?). Quannu fu ura ca fineru di manciari, si misiru a cuntari stòrii; lu Re, siddiatu e com'era, cci cuntà' tuttu lu fattu di sò figghia. «E vui, Riali Maistà, cci dissi la figghia, si la vidissivu a vostra figghia, l'arricanuscìssivu?» «Macari Diu, quantu la viju pi l'urtima vota!» Idda s'arzau, e si iju a mêttri la vesta di quannu si spartiu di sò patri, pi jiri a la morti. «Va, Riali Maistà, vi la rigurdati a vostra figghia? 'Nca 'un sugnu io vostra figghia? Vui mi facistivu ammazzari pirchì v'avia dittu ca io vi vulia beni quantu lu sali e l'acqua; 'nca ora l'aviti vistu chi veni a diri manciari senza sali e senz'acqua.» Lu patri 'un sappi parrari; sulu chi si jittà' e si l'abbrazzà', e cci addumannò pirdunu. Iddi arristaru filici e cuntenti, E nuàtri semu ccà senza nenti. Vallelunga. sig. avv. Giuseppe Gugino di Vallelunga."
  },
  {
    "text": "'Na vota cc'era 'na lavannara, ch'avia 'na figghia. Sta lavannara 'na jurnata iju a cunsignari; turnò a la casa, e cci pigghiò lu friddu; prima di curcarisi si pigghiò un guastidduni e 'na buttigghia d'ogghiu, e cci li detti a la figghia, e cci dissi: «Figghia mia, io mi nni vaju a lu Spitali; ccà cc'è lu pani e l'ogghiu pi manciari.» La 'nchiuiju cu la chiavi e si 'nfilò la chiavi 'nta la sacchetta. A lu Spitali cci assartaru li frevi; si cunfissau; comu si cunfissau cci cunsignò la chiavi a lu cunfissuri e cci dissi: «Patri, aiu 'na figghia, e moru dispirata ca resta 'mmenzu la strata.» «Figghia, 'un ti dubbitari, ca pi tò figghia cci pensu io; io mi la portu a la casa, e ddà stà cu mè matri e cu mè soru.» Muríu. Tuttu pinsò lu parrinu fora di jiri a gràpiri a ddà picciotta. Vinni lu sabbatu: la matri cci canciò li sacchetti a lu parrinu; vitti sta chiavi: «Figghiu mio, (dici) e sta chiavi?» «Vih! comu mi lu scurdavi!» dici lu parrinu. Pigghia dda chiavi e curri pi jiri a gràpiri a dda picciotta. Comu metti la chiavi a lu pirtusu, dici la picciotta: «Matri!» e vidi a ddu parrinu. «Zittu, figghia mia (cci dici iddu), ca tò matri è a la mè casa.» E si la portò a la casa. Coma idda iju a la casa di lu parrinu, chiama: «Matri! matri!» ma la matri 'un cumparía. All'urtimu cci dissiru ca sò matri era 'n paraddisu. La povira picciotta 'un si putía dari paci ca vulía a sò matri. Fa 'na vôta-canciata e sferra pi li campagni. Camina di ccà, camina di ddà, vitti un palazzu, ma tuttu annigghiatu, cuminsannu di lu purtuni e finennu a li finistruna. Trasi, e vidi li gran cammari. Trasi 'nta la cucina, e vidi lu beni di Diu. Va nni l'àutri cammari e vidi tutti cosi a gamm'all'aria; si pigghia 'na scupa, e metti a 'ppulizziari dda 'ntrata. Ddoppu appulizzía ddi cammari, appulizzía lu fanali, sbatti ddi matarazza, nesci biancaria, conza ddu lettu, cci fici addivintari ddu palazzu un oru. Poi trasi 'nta la cucina, pigghia 'na gaddina, e metti a fari tanticchia di vrodu; adduma li cammari e si va a'mmuccia. A menzannotti 'n puntu senti 'na vuci: «Oh li tri belli curuni mei! Oh li tri belli curuni mei!» e sta vuci java 'ncugnannu a lu palazzu. Trasi e trasi 'na signura. «Oh lu beni! (dici). E dunni mi veni stu beni?! Oh! veni ccà, figghiu mio! Veni ccà, figghia mia! Si tu si' omu, io ti pigghiu pi figghiu! Si tu si' fimmina, lu Signuri ti lu paga!». E chiamava. La picciotta sintennu sti cosi, nesci e si cci jetta a li pedi; comu idda la vitti: «Oh! figghia mia, lu Signuri ti lu paga di stu ristoru chi m'avi' datu! Io nesciu la matina jennu circannu li tri belli curuni mei. Tu ccà, figghia mia, si' la patruna; li chiavi su' appizzati, fa' tuttu chiddu chi ti piaci.» 'Na jurnata ca la picciotta era sula, misi a girari ddu gran palazzu; girannu, vidi 'na purticedda; grapi e vidi tri beddi picciutteddi: l'occhi aperti, e senza parrari. Chiuj prestu prestu: «Havi raggiuni la signura! Criju ca sunnu figghi di sta signura.» La sira si ritirava la signura sempri gridannu: «Li tri belli curuni mei!» E poi quannu juncía a lu palazzu dicía: «Figghia mia, lu Signuri ti lu paga stu beni chi mi fai!» 'Na jurnata la picciotta si truvava affacciata a lu finistruni, ed era siddiata; talía 'n terra 'nta lu jardinu, e vidi 'na serpi cu tri sirpuzzi: veni n'àutra serpi e cci ammazza bene per lei. li sirpuzzi. Veni la serpi matri e vidi li figghi morti. L'armaluzza si misi a tòrciri e sbattiri di ccà e di ddà; all'urtimu va a pigghia 'na certa erva e metti a stricari la prima sirpuzza, e la sirpuzza arriviscíu; strica all'àutri dui, e accussì arriviscinu tutti tri. La picciotta 'n vidennu chistu, scarta, pigghia 'na petra e la jetta supra dd'erva chi facia arrivisciri li serpi. Scinni cu 'na cartedda 'nta lu jardinu e va a pigghia 'na pocu di dd'erva. Acchiana susu, grapi la purticedda, e metti a stricari lu primu di ddi picciutteddi; strica, strica, e lu primu arriviscíu. Comu arrivisci, dici: «Suruzza mia! m'hai datu la vita!» Idda, prestu lu 'nchiuj arreri, curri 'nta la cucina, va a'mmazza un gadduzzu, fa tanticchia di vrodu, e cci lu metti a dari a lu picciutteddu arrivisciutu. Ccci conza un litticeddu, e lu fa curcari; e va pi l'àutri dui fratuzzi. L'àutri dui dettiru parola puru tuttidui. Idda cci fici puru lu vrodu, cci cunzò li letti, e si curcau. Comu sti picciotti s'arrisittaru, cci accuminsaru a dumannari unn'era la signura 'Mperatrici. Dissi allura la picciotta: «Ah! 'unca la signura, 'Mperatrici è!» Si vôta cu li aspetta. picciutteddi: «Vuàtri 'un vi catamiati di comu siti, ca a la signura 'Mperatrici vi la fazzu vìdiri io.» quannu la signura s'arricugghíu: «Oh li tri belli curuni mei!» La picciotta cci misi a chiacchiariari; poi cci dumannò: «Ora pirchì nesci Voscenza?» Ah! figghia mia! Io nesciu pi jiri a circari li tri belli curuni mei!...» «Ma Voscenza mi dici: chi sunnu sti tri belli curuni mei?» «Senti: Quannu cc'era mè maritu, io aveva tri figghi màsculi, e sti tri figghi m'hannu spirutu, e io li vaju circannu.» «Ora Voscenza mi lu voli fari un favuri? Voscenza 'un nesci cchiù di dumani 'n poi, ca a li so' figghi cci li fazzu asciari io.» «Figghia! tu veru mi dici?» «Io cci dugnu palora ca a li so' figghi cci li fazzu asciari io.» «Quantu tempu vôi, figghia mia? «Ottu jorna!» «Ottu jorna. Di dumani 'n poi io nun esciu cchiù.» 'Nca la picciotta chi facia? Prima dava a manciari a li figghi, senza fariccìnni avvìdiri a sò matri, poi sirvía a la 'Mperatrici, la pittinava, la vistía, e la vistía cu bell'àbbiti, cu diri ca s'avia a vèstiri bedda pulita ca s'avianu a truvari li so' figghi. Li figghi la vidianu di li 'ngagghi di la porta, ma nun si facianu vìdiri. Arrivannu a li quattru jorna, cci dici la picciotta a la 'Mperatrici: «Ora Voscenza pò fari li so' 'mmiti, pirchì duminica Voscenza attrova a li so' figghi.» Dicennu accussì, la 'Mperatrici si misi a chianciri di tinnirizza: «Ah! figghia mia, e comu ti l'aiu a pagari zoccu m'avi' fattu?» Ha pigghiatu ed avi 'mmitatu tutta la Signuria, di dda 'Mperatrici chi era; e 'nta la jurnata si java vasannu casa casa a sta picciotta. A li setti jorna, cuntenti ch'avia a truvari a li so' figghi, cci dici a la picciotta: «Ora senti, figghia mia: s'è veru ca tu mi fa' truvari a li me' figghi, lu cchiù granni ti lu dugnu pi maritu.» 'Nta li cunti a manu a manu s'arriva; vinniru l'ottu jorna, vinniru tutta la Signuria, tutta la 'nfantaria, tutti li cavaleri, tuttu chiddu ch'apparteni a 'na 'Mperatrici. E la 'Mperatrici a li figghi 'un l'avia vistu ancora! Si grapíu la cammara di lu Sogghiu; la 'Mperatrici fici vèstiri a la picciotta c'un granni àbbitu, si la misi a brazzettu, e la facia vìdiri a tutta la Signuria, ca chista cci avia a fari truvari a li figghi. Mentri s'aspittava, si grapíu 'na cammara, e si vittiru ddi tri giuvini. Cunsiddirati la cuntintizza! La matri si jetta e abbrazza li figghi chiancennu a larmi di sangu. La banna misi a sunari a gloria (mi maravigghiu!). Prestu mannàru a chiamari a lu Cappillanu pi fari lu matrimoniu di lu figghiu granni cu la giuvina. Si fici lu matrimoniu, e cci fôru prisenti li megghiu 'Mperaturi, (cà già iddu s'avia passatu 'Mperaturi, cà lu patri avia mortu). Iddi arristaru filici e cuntenti, Nuàtri ccà nni munnamu li denti. Palermo. VARIANTI E RISCONTRI Confr. cu La fola dla Bissuleina bolognese di li Novelle popolari bolognesi di la C. CORONEDI-BERTI. Per la premura che la ragazza si prenne di la palazzetta di la Imperatrice vedi La Riggina 'nta li spini. L'erba vitale è anche ni lu tratt. ° di la giorn. Ia di lu Cunto di li cunti: Lu mercante."
  },
  {
    "text": "'Na vota s'arriccunta ca c'era un patri ch'avia tri figghi ca campavunu amaramenti. Un jornu la granni ci dissi a sò patri: «Gnù patri, pirchì un jiti pi la Sorti mia?» «Figghia mia, unni aiu a jiri, muortu di fami e siccu di siti?» La figghia allura, 'un sapiennu comu fari, si 'mpignau lu fazzulettu, cci accattau lu pani, e accussì lu poviru patri si ni potti jiri a Diu e a la vintura. Arrivannu sopra un munti, accuminzau a ciamari: «O Sorti di mè figghia la granni!» A sta vuci, ci cumparsi un viècciu e cci dissi: «Chi vuoi, buon uomu?» «Chi aiu a vuliri! Haju 'na figghia ca 'un avi comu campari e va circannu la sò Sorti pi ajutalla.» «Tè ccà stu cavaddu, va vinnitillu, ma 'un ci lu dari menu di cent'unzi.» Comu lu patri arrivau a lu paisi cu stu beddu cavaddu, si vitti annigghiatu di genti ca lu vulevanu accattari, e 'ntra un vìdiri e svìdiri si lu sbarazzau e purtau tuttu cuntenti li cent'unzi a sò figghia. Jamu ca a l'àutri dui so' figghi ci vinni la gilusia, vidiennu a la suoru cciù granni cu tuttu ddu trisoru, fina a tantu ca lu patri appi 'n'àutra vota a jiri 'nta lu viècciu pi cuntintari la figghia minzana. Iju e turnau cu 'un beddu cavaddu comu lu dicevanu, vulèvunu per vulevanu. primu, lu vinníu a mala pena trasíu 'ntra lu paisi, e tuttu cuntenti ci purtau li dinari a sò figghia. La picciula sula arristava ora senza nenti, ma lu poviru patri circau di cuntintalla e partíu 'n'àutra vota a truvari lu viècciu ca ci desi 'un beddu cavaddu cu 'na stidda 'n frunti, ma cu lu pattu ca l'avia a vinniri a chiddu cu cui mangiava. Lu patri comu trasíu 'ntra lu paisi, si vitti 'n'àutra vota annigghiatu di genti, ma stu cavaddu nun mangiava cu nuddu. Pri dispiratu, lu purtau 'nta lu Re: lu Re comu lu vitti niscíu foddi, ma comu avia a fari pri avillu, 'na vota ca 'un ci fu putenza ca vosi mangiari? Armatu di pacienza, lu poviru patri si lu stava purtannu, quannu affacciau la figghia di lu Re, ca vidiennu stu cavaddu, si ni 'ngiammau, e vosi vidiri si iddu mangiava cu idda, e ci mangiau. «Papà, ci dissi a lu Re, lu cavaddu è miu, datici a stu buon uomu tanta munita quantu pisa lu cavaddu.» Lassamu ora a lu patri cu li suoi figghi, e pigghiamu a la Rigginotta ca vosi lu cavaddu 'ntra la sò cammira, e ci dava a mangiari soccu mangiava idda. 'Na nuttata mentri la Rigginotta arripusava, 'mmeci di ddu cavaddu, s'avi truvatu davanti 'un bellu giuvini. D'allura 'n puoi sta picciotta 'un si facia a vidiri cciui, tantu ca sò patri 'un sapia chi pinsari. Un jornu 'n'amica fidata sua si la ciamau pi spijàrici la ragiuni di stu sò cangiamientu. Idda, troppu bona, ci cuntau lu tuttu raccumannànnuci, nun sulu di nun lu diri a nuddu, ma di nun circari di vidilla, pirchì, si l'avissi vistu, avrienu passatu gran peni idda e iddu. Nun ci l'avissi dittu! La fidata nun appi àutru pinsieru ca ammucciàrisi darrieri a lu pirtusu di la porta pi vidillu; 'nta un fiat lu cavaddu spiríu. La Rigginotta nun vidiennulu cciui, accuminzau a 'sciri pazza, e zittu iu e zittu tu, si misi 'n viaggiu a la svintura, 'un sapiennu quali terra l'avia a riparari, e si persi 'mmienzu li vosca. Camina, camina, trasíu 'ntra un vuoscu, e vitti un casamientu; tuppuliau e ci arrispunni 'na vuci arrummurusa: «Cu' è dduocu?» «'N'arma cristiana!» «Armi cristiani 'ntra sti vosca?!» Trasíu e truvau la figghia di la Mamma-traja. La Rigginotta, tutta spavintata, cci addumannau si avia nutizii di lu Re Cavaddumuortu. «Figghia mia, ci arrispusi la donna, nun ni sacciu nenti; comu veni mè matri, ci spiju. Per ora ammucciativi, pirchì si veni mè maritu, vi mangia.» La picciotta s'ammucciau. Ddoppu un mumentu s'arricogghi la Mamma-traja naschiannu, naschiannu. Chi ciáuru di carni munnana! Unni la viju mi l'agghiuttu sana! «Chi diciti, matri mia! Viniti di ssi voschi e ssi marini, E ni purtati li nasci cini! Cciuttuostu, mangiati!» Mentri ca mangiava, la figghia ci dissi: «Mamma, hanu passatu tanti acieddi ca jevanu diciennu: «Lu Re Cavaddu-muortu! lu Re Cavaddu-muortu! mi sapissivu diri cui è e unni si trova?» «Oh figghia mia, sta' patiennu tanti turmenta e dulura pri 'na scialarata ca lu va' circannu: ma, si si fa vidiri di nàutri, la faciemu stari piezzi piezzi. Iu 'un ti puozzu dari notizia unni si trova; fuorsi ca li miei suoru, ca su' cciù luntanu, ni puonu sapiri quarchi cosa; ma 'un muorsu di la mè vucca ci putissi serviri pi ritruvarlu.» Mentri ca dicia accussì, la figghia si vutau e cci dissi: «Mamma, chi vi agghiuttistivu?» La Mamma-traja jittau lu muorsu, ca si furmau comu 'na nuci, e la figghia, tra un vìdiri e svìdiri, si l'ammucciau 'ntra lu piettu. Comu finiu di mangiari, la Mamma-traja si curcau; la figghia fici nèsciri la picciotta, ci cuntau 'nzoccu cci avia dittu sò matri, ci desi dda nuci, e la cunsigghiau a jiri circannu l'àutri soru di sò matri. La picciotta fici accussì: arrivau 'ntra l'àutra Mamma-traja; e pri abbriviari lu discursu, scippau 'na miènnula e partiu 'n cerca di l'àutra, ca l'ajutau dànnuci 'na nucidda pi li so' bisogni, e mannannula pri sapiri li nutizii di lu Re Cavaddu-muortu, 'nta lu Suli. La picciotta arrivau 'nfatti 'na un cianu unni c'eranu tridici picciriddi ca jucàvunu; ci spijau si sapièvunu nutizii di lu Re Cavaddu-muortu. Li picciriddi 'un ni sapièvunu nenti, ma la ficiru ammucciari scantànnusi ca viniennu lu Suli, 'un l'abbruciassi, e diciènnuci ca ci avissiru dumannatu a iddu. 'Nfatti a vintitrì uri e menza, s'arricogghi lu Suli, ma 'un ci appi chi diri; la mannau 'nta la Luna; ca pi abbriviari, la mannau 'na lu Vientu suttili. La picciotta, avvisata, si 'ncaminau e scuntrau un uomu comu 'na muntagna e 'na fimmina ca filava cuttuni cu 'na cunoccia granniusa; pri mienzu d'iddi, sappi unni abitava la mamma di la Vientu. Chista stava 'ntra 'un bellu palazzu; comu vitti sta picciotta e sappi chiddu ca ija circannu, ci prumisi di spijàrini, comu s'arricugghievunu, a li so' figghi, e la fici curcari e 'nturraccari beni scantànnusi, ca lu Vientu suttili 'un l'agghilassi di friddu. Comu si jèvunu arricugghiennu li so' setti figghi, ci ija spijannu di stu Re Cavaddu-muortu; sulu lu Vientu suttili, ca trasi 'ntra tutti li parti, ci dissi lu tuttu. Ci cuntau ca l'avia vistu 'nta un palazzu, curcatu 'nta un talamu cu dui quartari a lu cantu: pi rimmeniri idda, avi a jinciri ddi dui quartari di lagrimi. Pri truvari stu palazzu avi bisognu di sta virga, pirchì dannu tri cuorpi 'n terra, ci la fa truvari; puoi, di li tri dona di li mammi-traj, di la nuci, pi truvari l'antrata; di la miènnula, pi truvari lu quartu unni è misu iddu; di la nucidda, pi vidiri unni è misu iddu. La picciotta, comu 'ntisi chistu, 'un appi àutru pinseri ca di pigghiarisi la virga e truvari lu palazzu, e tràsiri cu li tri doni fina 'nti iddu. E lu truvau 'nta lu statu ca ci avia dittu lu Vientu suttili, e cominciau a ciànciri a lagrimi rutti. Ma quannu ci vulièvunu dui jita a jingìrisi li quartari, 'un putiennu cciù, ci dissi la testa a la picciotta di affacciarisi 'ntra la galleria, pirchì si sintia accupata. Comu s'affacciau vitti 'un bastimientu ca lassava 'na schiava 'nta la spiaggia, e idda ci facia 'nsinga. Idda la ciamau e la fici 'ccianari. Li fimmini, sapiti ca sunu lienti di stomucu: e la picciotta 'un appi àutru pinseri ca di cuntari la sò stùria a dda schiava, ca ci cunsigghiau di curcàrisi pri arripusarisi. La picciotta si lassau pirsuadiri, e la schiava pinsau di giustu di mittìrisi a ciànciri e jìngiri li dui quartari. Lu Re Cavaddu-muortu accuminciau a rispigghiarisi, e vidiennu a sta picciotta, cridiennusi ca fussi la Rigginotta, accuminciau a cuntàrici tuttu chiddu ch'avia suffertu pi idda. La schiava, ca avia saputu lu tuttu, ci cuntau tuttu lu viaggiu ca avia fattu, ma lu Re 'un si putia pirsuadiri, comu idda avia potutu addivintari accussì brutta, e ci dissi ca 'un ci paría, puru ca ci avissi purtatu tutti li signali, ca fussi la Rigginotta. Puru ci dissi ca pi spusari avissi aspittatu un annu, un misi, e un jornu; e partiu pi lu sò paisi. Jamu ca la Rigginotta s'arrispigghiau e 'un vidiennu a nuddu s'addunau di lu tradimientu e cuminciau a fari comu 'na pazza. Ma lu sò furtuna vosi ca grapiennu 'na tuletta truvau 'un diamanti; comu la tuccau: cumanna! ci dissi. «Chi cumannu? stu palazzu davanti di chiddu di lu Re Cavaddu-muortu.» Jamu ca l'annu stava pi passari e la schiava avia a essiri spusa di lu Re, e la sira s'avia a tèniri 'na festa di ballu. A la matina lu Riuzzu s'affaccia e vidi lu palazzu cu sta signura affacciata; niscíu foddi e la feci ammitari pi la festa. Comu si la vitti a lu cantu, si sintia 'ntra li spini, si la pigghiau a bracciu e la purtau tra lu pranzu. Finitu di mangiari, lu Re dissi: «Ora ca spusa mè figghiu, ognunu avi a cuntari li so' peni». Primu accuminciau la schiava a cuntari li so' peni: ma la Rigginotta ci dissi, ca 'un li cuntava giusti; e accuminciau a cuntàrici lu tuttu idda, e lu 'ngannu ca ci avia fattu la schiava. Sintennu chistu, lu Riuzzu si l'abbrazzau e urdinau pri iddi la cappella riali, pri la schiava 'na carcàra ca l'abbruciassi pri tri notti e tri giorna. Iddi arristaru filici e cuntenti, Ma a nui 'un ni dèsinu nenti. Noto."
  },
  {
    "text": "Cc'era 'na vota un Re e 'na Riggina; stu Re e sta Riggina ancora 'un avianu un figghiu, e sempri facevanu vutu p'avillu, e prumisiru ca si cci nascía un figghiu o puru 'na figghia, facianu pi sett'anni dui funtani: na chi mannava vinu, e 'n'àutra ogghiu. Ddoppu stu vutu si 'ngravitau la Riggina e fici un beddu figghiu masculu. Comu nasci stu picciriddu, a manu a manu fannu fari sti du' funtani, e li genti tutti javanu a pigghiari ogghiu e vinu. A lu capu di sett'anni misiru a siccari sti funtani. 'Na Mamma-dràa vulènnusi cògghiri li stizzi chi ancora pirculavanu, cci iju cu 'na sponsa e 'na quartaredda. Assuppava e sprimía, assuppava e sprimía. Ddoppu aviri stintatu tantu a jinchiri sta quartaredda, lu figghiu di lu Re, lu picciriddu, chi stava jucannu a li bocci, pigghia 'na boccia, e pi crapìcciu cci la tira 'nta la quartaredda, e cci rumpiu la quartaredda. Comu la vecchia vitti accussì, cci dissi: «Senti: nun ti pozzu fari nenti, cà si' figghiu di Re; ma ti mannu 'na gastima: chi nun ti pozzi maritari fina chi nun trovi a Bianca-comu-nivirussa-comu-focu!» Lu picciriddu, scartru, pigghia un fogghiu di carta e si scrivi sti paroli di la vecchia; li sarvò 'nta lu casciuni e 'un ni parrò cchiù. Arrivannu a l'etati di dicidott'anni, lu Re e la Riggina lu vulevanu maritari; pinsò iddu la gastìma mannata di la vecchia, e pigghiò lu pizzuddu di carta e dissi: «Ah! s'io nun trovu a Bianca-comu-nivi-russa-comu-focu, io nun mi pozzu maritari!» Quannu cci parsi a iddu, si licinziau di sò patri e sò matri e si misi a caminari sulu comu sulu. Camina chi camina, cci passàru misi senza truvari a nuddu. 'Na siritina stancu e dispiratu cci scura 'nta 'na campagna cu 'na gran casa 'nta lu menzu. A punta di jornu, quantu vidi vèniri 'na Mamma-dràa, longa e grossa ca facia scantari; e chiama: «Biancacomu-nivi-rossa-comu-focu, calami ssi trizzi quantu acchianu!» Comu iddu cci senti diri accussì, si 'ntisi vèniri lu cori; dissi «Ccà è!» Bianca-comu-nivi-russa-comufocu cala li so' trizzi longhi longhi ca nun finianu mai; la Mamma-dràa afferrasi a ddi trizzi, e si nn'acchiana. Manciò bedda pulita, e chiddu stava a li vigghi ammucciatu sutta un arvulu. La 'nnumani la Mamma-dràa scinníu, e iddu comu la vitti nèsciri, niscíu di l'arvulu e misi a diri: «Bianca-comu-nivi-russa-comu-focu, calami ssi trizzii quantu acchianu!» Idda cridènnusi ch'era sò matri, (ca a la Mamma-dràa la chiamava matri) si sciogghi li trizzi, e lu Riuzzu tincu tincu si nn'acchiana. Comu acchiana cci dici: «Ah! suruzza mia, quant'aiu travagghiatu pi viniriti a truvari!» E cci cunta la gastìma mannata di dda vecchia quann'iddu avia ancora sett'anni. Idda lu risturau, cci detti a manciari e poi cci dissi: «Vidi ca si veni la Mamma-dràa e ti trova ccà, ti mancia; ammùcciati.» Veni la Mamma-dràa, e la Riuzzu s'ammucciau. La Mamma-dràa cci misi a diri: «Bianca-comu-nivirussa-comu-focu, calami ssi trizzi quant'acchianu!» «Veni, veni, matri mia!» e Bianca-comu-nivi-russacomu-focu curri (ca cchiù si la pigghiava cu lu bonu). Cci cala li trizzi, la Mamma-dràa acchianò. Cci fa attruvari lu manciari lestu; manciau; ddoppu chi manciau, la fici viviri assai, la fici 'mmriacari. Quannu la vitti bella tipa tipa cci dissi «Matri mia, pi io nèsciri di ccà, ch'avirria a fari? No ca io vurrissi nèsciri, cà io vogghiu stari cu vui; ma pi 'na cusiritati. Dicitimillu!» «Pi tu nèsciri di ccà, cci dici la Mamma-dràa, chi cci voli? 'Nca tu avi' ncantari tuttu chiddu chi cc'è, pi quantu io perdu tempu. Io chiamu; a locu d'arrispunniri tu, m'arrispunni la sèggia, lu stipu, lu cantaranu. Quannu tu 'un cumparisci, io acchianu. Tu t'avissi a pigghiari li setsollecito di veniri. ti gghiòmmari di filu ch'io aiu sarvati, quannu io vegnu e nun ti trovu, ti vegnu a'ssicutari; comu tu ti vidi assicutari, jetti lu primu gghiòmmaru e accussì pi l'àutri; ma io sempri ti jùnciu fina chi jetti l'urtimu gghiòmmaru.» Idda 'ntisi tuttu lu dittatu di la Mamma-dràa, e si la sarvò; si tinni 'n campana. La 'nnumani la Mammadràa niscíu, e Bianca-comu-nivi-russa-comu-focu cu lu Riuzzu ficiru zoccu avìanu a fari. Girau pi tutta la casa: «Tavulinu, si veni mè matri, arrispùnnicci tu; seggi, si veni mè matri, arrispunnìticci vui; cantaranu, si veni mè matri, arrispunnicci tu;» e accussì 'nfatau tutta la casa; e cu lu Riuzzu niscèru e scapparu, ca mancu si vittiru vulari. S'arricogghi la Mamma-dràa, e chiama: «Bianca-comu-nivi-russa-comu-focu, calami li trizzi quantu acchianu!» Arrispunni lu tavulinu: «Veni, veni, matri!» Stava un pizzuddu, e comu 'un cumparía nuddu a pigghialla, idda ripricava: «Bianca-comu-nivirussa-comu-focu, calami li trizzi quantu acchianu!» Arrispunni la sèggia: «Veni, veni, matri.» Aspetta n'àutru pizzuddu e 'un cumparisci nuddu; chiama arreri; arrispunni lu cantaranu: «Veni, veni, matri.» E 'nta stu stanti chiddi, li ziti, currianu. Quannu 'un cci fu cchiù aspettari in silenzio prima di fare o dire na cosa. cu' arrispunniri, grida la Mamma-dràa: «Tradimentu! Tradimentu!» Metti 'na scala e acchiana. Comu acchiana e nun vidi a idda, e nun vidi mancu li gghiòmmari: «Ah scilirata! mi nn'aiu a vìviri lu sangu!» A lu ciàuru a lu ciàuru, misi a curriri a la vota d'iddi. L'avvistau. Comu l'avvistau, grida: «Bianca-comu-nivi-russacomu-focu, vôtati quantu ti viju.» (Cu' s'avia a vutari! ca si si vutava, arristava 'ncantata!). Quannu fôru di curtu e curtu, Bianca-comu-nivi-russa-comu-focu jittau lu primu gghiòmmaru di filu; e subbitu cumpari 'na muntagna àuta àuta. La Mamma-dràa 'un si cunfusi; acchiana, acchiana fina chi quasi iju a 'gghiùnciri arreri a chiddi dui. Bianca-comu-nivi-russacomu-focu vidennusilla di curtu e curtu, jetta lu secunnu gghiòmmaru, e subbitu accumparisci 'na chianura para para di rasola e di punti di cutedda. La vecchia tutta tagghiata, tutta fracassata, cci curria pi dappressu chiuvennu sangu. Quannu Bianca-comu-nivi si la vitti arreri vicinu, jetta lu terzu gghiòmmaru, e cumparisci un ciumi ca facia scantàri. La Mamma-dràa si jetta 'nta ddu ciumi, e cu tuttu ca era menza morta e menza viva sempri curreva. Poi n'àutru ghiòmmaru, e cumparisci 'na funtana cu tanti vìpari, poi tant'àutri cosi; all'urtimu morta e stanca appuntò, e cci manna 'na gastìma a Bianca-comu-nivi-russa-comu-focu e cci dici: «La prima vasata chi la Riggina cci duna a sò figghiu, chi lu Riuzzu si pozza scurdari di tia!» Accussì, 'un putennu cchiui, cci scattò lu ciatu, e muríu la Mamma-dràa. Camina camina, iddi arrivanu a un paisi vicinu a lu palazzu di lu Riuzzu; lu Riuzzu cci dissi a Biancacomu-nivi-russa-comu-focu: «Sai chi ti dicu? 'un ti moviri di ccà, ca tu si' scumitulidda, io ti vaju a pigghiu li robbi, e accussì tu cumparisci davanti di mè patri e di mè matri.» E idda arristò. Quannu la Riggina lu vitti cumpàriri, si jetta pi vasallu. «Matri mia, dici lu figghiu, aiu fattu un vutu ca nun m'aiu a fari vasari. È vutu ch'aiu fattu.» Povira matri, 'nsiríu. 'Na nuttata mentri iddu durmia, la matri ca spinnava pi dàricci 'na vasata, va e si lu vasa. Vasàrisi a sò figghiu, e iddu scurdàrisi a Bianca-comu-nivirussa-comu-focu, fu tutt'na. (manna, manna) na imprecazione a Bianca ecc. quasi male in arnese. Lassamu a lu Riuzzu cu sò matri, e pigghiamu a dda povira giuvina, ch'arristau 'mmenzu la strata senza sapiri unni si truvava. La scontra 'na vecchia, e vidi sta povira giuvina, bedda quantu lu Suli, chi chiancía: «Chi hai, figghia mia?» «E ch'aiu ad aviri? io mancu lu sàcciu comu m'attrovu ccà!» «Figghia mia, nun ti cunfunniri; venitinni cu mia;» e si la porta a la casa. Sta picciotta era virtuusa di manu, e lu fataciumi l'avia. Facia cosi, e la vecchia li java a vinniri; accussì campava idda e campava puru la vecchia. Un jornu cci dissi a la vecchia, ca vulia dui pizzuddi vecchi di lu Palazzu pi 'na cosa ch'avia a fari. Chidda va a Palazzu; a palazzu misi a 'ddimannari sti pezzi; e tantu fici e tantu dissi, pi fina chi li capitau. La vecchia avia dui palummi, masculu e fimmina, e cu sti pezzi Bianca-comu-nivi-russacomu-focu vistiu sti palummi accussì graziusi quantu ca eranu la maravigghia di cu' li vidianu. Pigghia la picciotta sti palummi, cci parra a l'aricchia e cci dici: «Tu si' lu Riuzzu; e tu si' Bianca-comu-nivi-russa-comufocu. Lu Re è a tavula chi mancia, vuàtri vulati, e cuntàticci tuttu chiddu ch'aviti passatu.» Mentr'eranu a tavula chi manciavanu lu Re, la Riggina, lu Riuzzu e tutti quantu, tràsinu sti belli palummi e cucito ecc. pezzoline vecchie di lu palazzo di lu Re, per un lavoro che avea a fare. posanu supra la tavula. «Chi su' belli!» Tutti misiru a fari un preu granni. Accumenza la palumma chi figurava di Bianca-comu-nivi-russa-comu-focu: «Cci pensi, quann'eri nicu, ca tò patri prummisi 'na funtana d'ògghiu e 'na funtana di vinu pi nàsciri tu?» E lu palummu arrispunniu: «Sì, ca cci pensu.» Cci pensi a dda vecchia ca cci rumpisti la quartaredda cu l'ogghiu? cci pensi?» «Sì, cci pensu» cci facia lu palummu. «E cci pensi a la gastìma chi ti mannò idda, ca 'un ti putivi maritari si 'un truvavi a Bianca-comu-nivi-russacomu-focu?» «Cci pensu» facia lu palummu. 'Nsumma la palumma cci misi a rigurdari tuttu chiddu chi cci avia passatu. All'urtimu, cci dici: «E cci pensi ca la Mamma-dràa l'avivi di ' ncoddu e ti mannò 'na gastìma, ca la prima vasata chi ti dava tò matri t'avevi a scurdari a Bianca-comu-nivi-russa-comu-focu?» Quannu arrivò a la vasata, lu Riuzzu s'arrigurdò di tutti cosi; e lu Re e la Riggina taliavanu comu li locchi a sèntiri parrari sti palummi. Com'hannu finutu stu discursu, sti palummi cci hannu fattu 'na bella rivirenza, e si nn'hannu vulatu. «Olà! Olà! viditi unni vannu sti palummi; viditi unni vannu!» Li servi affaccianu; e vidinu ca sti palummi si jeru a pusari supra 'na casuzza di campagna. Lu Riuzzu curri e va nna sta casuzza, e attrova Bianca-comugioia, festa. nivi-russa-comu-focu. Quannu la vitti, si cci accicciò a lu coddu: «Ah! soru mia, quantu avi' patutu pi mia!» Accussì a manu a manu la vesti pulitissima; tira a Palazzu. A Palazzu, allura chi la vidi la Riggina: «Oh! chi biddizza!» dici. Strincèru li cosi, ficiru li capituli; e si 'nguaggiaru e si spusaru. Iddi arristaru filici e cuntenti, E noi semu ccà e nni stricamu li denti. Palermo."
  },
  {
    "text": "'Nca si cunta e si raccunta ca cc'eranu un Re e 'na Riggina. Avia assai ch'eranu accasati, e lu Signuri 'un s'avia vulutu cumpiàciri di mannàricci un figghiu o 'na figghia. Ora si vôta la Riggina e dici: «Signuri, si vui mi mannati un figghiu o 'na figghia, io fazzu sett'anni di cuccagna.» Lu Signuri si cumpiacíu, e la fici nèsciri gràvita. Lu Re a li tri misi la fici astrulacari, e l'astrolacu cci dissi ca era gràvita d'un figghiu masculu, e stu picciriddu s'avia a chiamari Mandruni. Lu Re cci detti un bellu cumprimentu a st'astrolacu, e lu licinziau. Li misi passanu, lu cuntu 'un porta tempu: la Riggina figghiau e fici un beddu figghiu masculu, e cci misi Mandruni; la nurrizza misa a nn'ordini, accuminzò a dàricci minna. Si grapi la cuccagna 'na funtana cu dui cannola a lu Chianu di lu Palazzu: unu mannava ògghiu e n'àutru vinu; la spisa mircata, senza tassi, e scialibbia pi tuttu Palermu. Lu picciriddu criscia ad ura e misa in o all'ordini. Dari minna, allattari. che lu popolo non avi saputo chiamar mai diversamente. a puntu; comu criscia cci ficiru li bocci d'oru pi jucari. A li sett'anni Mandruni jucava, e la cuccagna java finennu, sulu chi lu cannolu di l'ògghiu pirculava a stizza a stizza. Veni d'un paisi 'na vecchia c'un carrabbuneddu di vitru, e lu va a metti a stu cannolu pi jinchillu. Sett'anni stu pitittu 'un cci avia vinutu mai; stu pitittu cci appi a vèniri giustu giustu quannu la cuccagna avia finutu! Lu pucciriddu si nn'adduna; comu la vecchia talía la carrabbuni si era chinu, ppuhm! tìracci 'na badda di chiddi e cci rumpi lu carrabbuni. La vecchia lu talía e cci dici: «Hai raggiuni! ma sai chi ti dicu? Tannu ti pozzi maritari, quannu trovi a Mandruna!» Ora stu picciriddu sta parola 'un si la potti cchiù livari di 'n testa e sempri avia stu purci ca 'un si putia maritari s' 'un trovava a Mandruna. Arrivannu a li sidici anni, senza diri nenti a nuddu, munta a cavaddu e sferra, sulu, pi li campagni. Camina camina, ddoppu tanti tempi ch'avia caminatu, scontra un viddanu chi s'arricugghieva a la sò casuzza. «Bon omu, mi lu vurrissi fari un favuri? dàrimi li to' robbi, ca io ti dugnu li mei?» Lu viddanu si fici prigari, poi vitti ca cci vinia bona la quasetta, s'avi livatu li so' scarpuna, li so' càusi d'abbràciu, lu sò appetito, desiderio ecc,) non era saltato mai a la vecchia.... scappularu, e cci l'avi datu. Mandruni trasi e trasi 'nta 'na cità. Fincía ca java addimannannu la limosina, ma di sutta avia lu tusuni, e l'argiò chi cantava. Va a palazzu e si prisenta a lu cucchieri maggiuri: Vassía mi la voli fari la carità di pigghiàrimi pi muzzu di stadda?» «Trasi! e va' travagghia;» cci arrispunni lu cucchieri maggiuri. Mandruni trasi, si pigghia la scupa e si metti a scupari. Passannu 'na picchidda di jorna, la lurdía si cci avia 'ntartaratu 'nta la sò facci, e iddu 'un pigghiava nuddu spirimentu di lavaririsilla, pi nun si fari accanùsciri. Si vôta lu cucchieri maggiuri: «Pirchì 'un ti lavi tanticchia ssa facci lorda chi hai? Pirchì si' muzzu! La pulizia l'amò Diu.» «Sissignura, ca raggiuni avi» cci dici Mandruni, e si va a lava la facci. Figghiu di Re, Mandruni avia 'na facci fina, e si vidia allura ca un vastasu 'un putia essiri. Succedi ca scinni la Rigginedda, e cci veni facci frunti stu muzzu di stadda. Idda taliò a iddu, iddu taliò a idda: si taliàru tutti dui. d'albagio, onne si vestono i contadini; scappularu, scapolari. suo viso. Dici la Rigginedda a lu cucchieri maggiuri: «Monsù, cu' è chistu?» «'Ccillenza, cci arrispunni lu cucchieri, è un poviru viddanu ca mi lu pigghiai pi muzzu.» «Mai, ca chistu, pirsuna bona avi a essiri» (dici la Rigginedda). Veni ccà: (cci dici a lu muzzu), tu dunni si'?» «Di sti paisi» (comu dicissimu di Capaci). «Comu ti chiami?» «Franciscu» (ca iddu s'avia canciatu lu nnomu).» «E tò patri chi fa?» «Mulinaru.» «E comu lu lassasti?» «'Ccillenza, mi vulía vastuniari, e io mi nni fujvi.» A la Rigginedda stu discursu 'un cci parsi tantu sinceru. 'Na jurnata lu chiama e cci dici: «Franciscu, io ti vogghiu fari livari di la stadda, e acchianari susu. Ti piaci?» «A mia! (cci arrispunni Mandruni) comu voli.» La Rigginedda parra a sò patri; lu Re cci dici: «Fa chiddu chi vòi»; e la Rigginedda fici fari a Mandruni unu di la cucina. La Rigginedda avia li fitti di Giulia, e spissu spissu scinnia 'nta la cucina e cci facia a Mandruni: «Franciscu, comu ti chiami?» «Ma nun lu e più particolarmente, pei barbieri. inchieto, star in sollecitudine ecc. sapi! Franciscu.» «Ma no cuntamilla bona, cà tu nun ti chiami Franciscu, e nun fai lu mulinaru.» «Ma si cci dicu ca sugnu mulinaru.» Truzza ora, truzza poi, Mandruni cci cuntau di la prima all'urtima parola; ca iddu si chiamava Mandruni, era figghiu di lu Re di Sicilia, e si nn'avia jutu ammucciuni di sò patri e di sò matri, pirchì 'na vecchia cci avia jittatu la gastìma ca 'un si putissi maritari s' 'un truvava a na chi si chiamava Mandruna. «E io Mandruna mi chiamu; cci dici la Rigginedda cuntenti cuntenti.» «'Nca io 'un lu sàcciu?!» cci dici allura Mandruni. «E ora comu facemu? (dici la Rigginedda). Io mi nni vogghiu vèniri cu tia.» «E comu (cci dici Mandruni) ca tutti ti canuscinu?» Pensa, pensa, all'urtimu idda stissa cci dissi: «Talè ch' avi' a fari: stasira tu t'ammucci 'nta lu jardinu; io a menzannotti scinnu, e accussì fujemu.» Piatticedda fatti, a la menzannotti, la Rigginedda metti a calari trùsci cu biancaria, àbbiti, oru, argentu, robba 'n quantitati. Muntàru a cavallu, e, santi pedi, aiutatimi! si la furaggiaru. Fannu li gran camini; 'nta li campagni si sapi, cci su' li fùnnachi; ogni jornu Mandruni e Mandruna s'arripusavanu, e poi sicutavanu lu viaggiu. 'Na jurnata mentr'eranu 'nta 'na campagna aperta, ca avia assai ca 'un si risturavanu, si vòsiru arripusari: la testa di Mandruna supra li gammi di Mandruni: s'addurmisceru. Mentri durmìanu, scinni un corvu, scìppacci n'aneddu ch'idda avia 'nta la manu, e scappa. Mandruni ca senti lu scrùsciu di l'ali, s'arruspigghia, e vidi stu corvu. Chi fa? si susi, appoja la testa di Mandruna supra 'na trùscia, e si metti a 'ssicutari lu corvu. Curri di ccà, sata di ddà, acchiana, scinni: si spersi senza aneddu e senza Mandruna. Jamu a idda. Comu s'arruspigghia e si vidi sula e senz'aneddu. «Ah! tradituri! (dici) ca mi livasti di la mè casa p'abbannunàrimi! E com'aiu a fari! mischina mia» Mentr'era 'nta sta cunfusioni, passa un viddanu. «Bon omu, (cci dici) mi lu vuliti fari un favuri? Io vi dugnu li me' robbi, e vui mi dati li vostri?» Iddu cci dici sì; si leva l'abbràciu, li scarpuna, la birritta, e cci li duna a Mandruna; e finíu. Caminannu caminannu, unni si va a teni? nna la cità unni nascíu Mandruni. Lassamu a idda e pigghiamu a Mandruni. Puvireddu, spersu, 'un si putia dari paci pinsannu a la cosa chi cci avia passatu. «E ch'avi a diri Mandruna? (pinsava 'ntra iddu) ca io la jivi a livari di la sò casa pi poi abbannunalla!» Spatrunatu e mortu di la fami, si jetta a 'ddumannari la limosina. 'Ntra li patimenti e 'ntra li crepacori cci veni 'na gran lebbra, e tuttu lu sò corpu cci addivintò 'na chiaja. padronato, ma anche senza aiuti, protettori e perfino senza un sorriso amico. Turnamu a idda. Trasi 'nta la citati, e spija cu' era lu Re. Cci dicinu: «Lu Re di Sicilia; ed è alluttatu ca cci spiríu un figghiu chiamato Mandruni; ca un nn' avi 'ntisu cchiù nè nova nè vecchia.» Comu junci vicinu a lu Palazzu, cc'eranu 'na para di casi; si nn'addùa na, casa e putía, e grapi putía di prufumeri, e 'na lucanna. Ddoppu fa appizzari l'avvisi: Cu' va a 'lloggia nna la lucanna vicinu lu Palazzu, avi tri jorna d'alloggiu francu e manciari; cu pattu ca cci avi a cuntari a la lucannera tutta la vita ch'avi passatu. Mandruna già s'avia vistutu fimmina arrèri, ma si vistíu monaca cu la facci arrappata, ca paría 'na vecchia di sissant'anni. Ognedunu a vìdiri sta vecchia cci purtava rispettu. Vinianu li puvireddi; e idda li facía arrisittari pi tri jorna. Avía sett'anni chi facía sta vita, e ancora di Mandruni 'un n'avia 'ntisu nè nova nè vecchia. A li sett'anni junci 'nta stu paisi un puvireddu tuttu sfardatu chi sudava e fitía. L'àutri puvireddi cci dicinu: «E pirchi nun jiti nni ssa monaca di casa di lu Chianu di lu Palazzu, ca è la matri di tutti?» Cu lu vastuneddu e lu capputteddu d'abbràciu, va stu puvireddu e cci addumanna la caritati a Mandruna. Idda lu fici tràsiri, lu fici appulizziari, e poi vosi cuntati tutti li so' passaggi. Comu si assittaru, Mandruna lu misi a taliari fittu fittu, e lu cori cci parrava ca chistu avia a essiri Mandruni. Iddu nun cci vulía cuntari nenti, ma Mandruna cci dissi: «Chi v'affruntati? Cuntatimi li vostri guaj, ca semu a lu munnu pi patiri beni e mali. Parrati.» «'Nca, signuri, io sugnu lu figghiu di lu Re di sta citati...., (e Mandruna affilò l'aricchi!). Mè patri pi nasciri io fici un vutu di sett'anni di cuccagna. Io, picciriddu, jucannu cu li bocci, jettu 'na boccia e rumpu lu carrabbuni a 'na vicchiaredda. Sta vicchiaredda mi manna 'na gastìma, ca non mi putissi maritari si prima nun truvava a na chi si chiamava Mandruna. A li sidici anni, cu sta virrina 'nta lu ciriveddu, muntu a cavaddu a Diu e a la vintura. 'Ncontru un viddanu e mi stracànciu li robbi, e mi vaju a tegnu a lu palazzu di lu Re di Francia, ch'avia 'na figghia chi si chiamava Mandruna. Io comu la vitti mi 'nnamurai d'idda, e idda s'innamurò di mia. Nni ficimu li patti; fujemu; fujemu, e la notti nni scurò 'nta un voscu. Mandruna cu la testa supra li me' gammi, e io cu li spaddi a un arvulu. Scinni un corvu, scìppacci l'aneddu a Mandruna, e si nni va. Io appressu lu corvu; idda ddà a dòrmiri. Mi sperdu; la cercu di ccà di ddà; e avi sett'anni, Signura mia, ca nun la viju.... Ah! Mandruna mia, e cu' sa a quali manu capitasti! E cu' sa ch' avi' dittu di mia!... Ma io sugnu 'nnuccenti comu Maria santissima!». «Eh bonu! cci dici la monaca e chi paura aviti, figghiu mio? A st'ura lu Signuri si la chiamau a Mandruna.... Ora dicitimi: mi vuliti ora a mia pi mugghieri?» Iddu dici: «E comu s'idda è viva? Io a idda vògghiu.» «Ma si io vi dicu ca idda muríu! ca lu sacciu!... «Muríu!... E quann'è chissu... io vi dicu sì.» Mandruna vosi fatta 'na carta qualimenti chi iddu si pigghiava a idda pi mugghieri; e Mandruni cci la fici. Comu Mandruna appi sta carta, nesci cu 'na piddèmia 'n testa e va sutta lu palazzu a ripitàri: «Ah! Mandruni mio, e comu ti persi? Ah! Mandruni mio, e comu ti persi!» Affaccia la Riggina: «Cu' è cu stu rèpitu?» «'Na monaca» cci dicinu li guardii. «Facìtila acchianari.» Comu Mandruna acchiana, cci dici la Riggina: «A cu' chianciti, bona donna?» «Chiànciu a mè figghiu Mandruni.» «E vui 'un lu sapiti (dici la Riggina) ca Mandruni era figghiu mio?» «Figghiu vostru? E s'è figghiu vostru, vi dicu, Maistà, ca m'abbasta l'arma di farivillu asciari oggi stissu.» «Daveru? E comu?» «Vui 'un n'aviti chi nni fari; io vi portu lu figghiu, ma cu pattu ca vui mi l'aviti a dari pi maritu.» La Riggina, d'allura cci dissi no; ma poi pi l'amuri di lu figghiu, cci dissi: «Tuttu chiddu chi vuliti, basta chi mi faciti vidiri vivu lu figghiu mio.» Mandruna scinni li scaluna di lu palazzu a cincu ed a sei; curri nni Mandruni, e cci cunta tuttu lu passatu, ma senza farisi accanusciri. Lu pigghia pi 'na manu e lu porta nni la Riggina. 'Un si pò diri nè cuntari la cuntintizza di sta matri a vidiri a stu figghiu. Discursu porta discursu: si parrò di matrimoniu. La Riggina si turcía lu mussu, cà sta cosa di vidiri a sò figghiu maritatu cu 'na monica vecchia di casa, 'un ci piacia tantu. Ma Mandruna dicia 'nta idda: «Bedda carta mi canta 'n cannolu.» 'Nsumma, p'abbriviari, si fici lu matrimoniu: idda monaca vecchia, iddu picciottu e figghiu di Re. La sira di lu zitàggiu, Mandruna va pi jirisi a vèstiri: si vesti e nesci di dda Rigginedda chi era: 'na giuvina bedda, bedda di biddizzi sparaggiati; vistuta a la riali, c'un àbbitu a deci vulà, cu catini d'oru domanti e petri priziusi. 'N testa avia misa 'na stidda, ca a sulu talialla facia calari l'occhi di lu tantu sblennuri. Figurativi comu arristaru tutti li 'mmitati a vidilla! E ddocu idda cunta tuttu chiddu chi cci avia successu di quannu si nn'avia fujutu di la casa sina a ddu mumentu. Mandruni si misi a chiànciri di la cuntintizza; la Riggina si la java vasannu cammari cammari; e tutti li 'mmitati a fàricci la cu saluti. Subbitu hannu mannatu un curreri nni lu patri d'idda: e lu 'nnumani lu patri vinni. 'Nta tuttu lu Regnu si ficiru ottu jorna di fistinu, ca 'un si nn'avianu vistu mai. Iddi arristaru filici e cuntenti E nui semu ccà senza nenti. Palermo."
  },
  {
    "text": "Si cunta e s'arriccunta stu billissimu cuntu a lor signuri. Cc'era 'na vota un figghiu di Re di Spagna e prigava a sò matri pi fàricci jiri a fari tanticchiedda di caccia cu li so' manu. «Mamà, Vassa cci lu dici a Sagra Crûna quantu mi vaju a divertiri a caccia» «No, figghiu mio, ca tu ti va' a perdiri!» «E comu m'aiu a perdiri cu tanta truppa di surdati chi mi pigghiu? Vassa mi duna dui riggimenti di surdati, e accussì 'un avi paura.» La Riggina cci lu dici a lu Re: «Lu picciriddu voli fari tanticchiedda di caccia cu li so' manu; mannamuccillu» «No, mogli mia, pirchì a lu picciriddu lu pirdemu.» Ma la Riggina tantu lu prigau, ca lu Re chiamò a li Ginirala, cci detti dui riggimenti di surdati, e cci dissi: «Apriti l'occhi pi stu picciriddu, e stati vegghianti pi ottu jorna, ca si pirditi stu picciriddu, siti dicapitati di la vita.» Li Ginirala si pigghiaru li truppi, e jeru appressu a lu Riuzzu. Juncennu 'nta un voscu, lu Riuzzu cci dissi: Studio critico sui canti pop. sic, § VIII. così: sarà dicapitatu di vita. «Ora picciotti, attrummintàmunni un puocu nni stu voscu, e poi sicutamu a caminari.» Mentri li surdati s'attrummintàvanu, pigghia stu picciriddu e pigghia 'na via. Si sdruvìgghianu li surdati, e 'un vidinu cchiù lu picciriddu. «Ah mischina mia! ca siemu piersi!» Si mettinu a circuliari nni ddu voscu fièru, ma nun pòttinu truvari lu picciriddu. Vôtasi lu capitanu: «Mentri lu picciriddu nun si trova cchiù, jamu nni Sò Maistà.» «Riali Maistà, socchi nni voli fari di nuàtri nni fa; mentri nuàtri eramu attrummintati, lu picciriddu spriu.» Arrispunnui lu Re: «Rigginotta, lu vidi ca la mè parola ti vinni 'nta la facci! Ora, ch'aiu a dicapitari di vita a tutti sti poviri truppi?» Ha pigghiatu, e avi aggraziatu a tutti li truppi, diciènnu: «Signali ca chissu era lu sò distinu...!» Lassamu a lu Re chi chianci, e pigghiamu a lu picciriddu. Lu picciriddu caminannu notti e jornu capitau 'nta 'na grutta; e cc'era un rimitu. «Oh, santu rimitu, e Vassa, mi dici dunni hê pigghiari, ca io sugnu spersu.» «Ah! figghiu miu, e io chi ti pozzu diri? Sai chi avi' a fari? vidi ch'appressu cc'è mè frati lu granni, ca iddu ti pò dari lezioni cchiù megghiu di mia.» Arrivatu nni l'àutru rimitu. «Chi va' firriannu ccà?» (cci dici lu rimitu) E lu Riuzzu cci cuntà' tuttu. «Ddha, nun ti scuraggiri, bellu giuvini:» e cci 'nsignau ca ddà vicinu cc'era 'na casina cu un magu, chi s'agghiuttia a tutti chiddi chi cci javanu; e stu magu avia 'na figghia... Tè ccà lu panuzzu, e parra cu sta figghia, ca idda ti duna latinu.» Poviru picciottu si misi a caminari. La figghia di lu magu vinía di l'acqua e la scuntrau. «Ah! bellu giuvini, e chi vai facennu ccà?» Iddu cci cuntau ogni cosa, e la prigau pi dacci 'na surticedda d'ajutu. «Io ti lu dugnu l'ajutu, cci dissi la picciotta, ma tu mi spusi a mia?» «Sì; ma tu comu ti chiami?» «Io mi chiamu Bìfara. Vidi ca ora mè patri si metti a ricogliri; cc'è mè matri intra; io ti portu pi ora nni mè matri. 'N vinenuu mè patri, ti dici: Vôi stari ccà cu mia? Sta muntagna 'nt'ôn'ura l'avi' a zappuliari, l'avi' a siminari, l'avi' a mètiri, e l'avi' a mètiri 'n frumentu, 'nt'ôn latu la pagghia, e 'nt'ôn latu frumentu. Ora quannu mè patri ti dici di fari chissu, tu avi' a diri: Muntagna, quantu àuta si', vascia t'avi' a fari: 'nt'ôn'ura zappuliata, e misa 'n frumentu. Poi iddu ti dici: Vidi st'arvulu? Ha' a'cchianari, e avi' a jiri a cull'ri lu nidu cu l'acid(di lu mago), ed essa li darà lu latino. dotti. Tu nun cci pôi acchianari, ca èni àutu. Tu allura cci avi' a diri: «Arvulu, quantu, àutu si', vasciu t'avi' a fari, Pi li virtù chi Bìfara avi.» Vidi stu bellu furnu quant'è granni? Vidi ca mè patri ti l'avi a fari famiari; quannu è bellu russu russu, mè patri ti lu voli fari scupuliari, tu cci avi' a diri: «Furnu, quantu càudu si', friddu t'avi' fari, Pi li virtù chi Bìfara avi.» Ora vattinni, e sta' all'erta.» Ha pigghiatu stu picciuottu, e si nn'avi jutu nni la casa di Bìfara. Veni la matri e dici: «Ah! chi ciàuru di carni munnana! Unni la viju mi la manciu sana! «Ddha! ddha! ca aviti li naschi chini, cci dici Bìfara, e jiti sparrannu. Matri, vi dicu la virità, stu picciuottu si spersi, e jè vinutu ccà. Juratimi 'n capu li denti ca un lu manciati (ca diciennu ca jurava 'n capu li denti nun si manciava a nuddu, la mamma).» La matri cci jurau, e lu fici ficcari 'nta la càscia. 'Nta mentri vinni tu patri: «Ah! chi ciàuru di carni rnunnana! Unni la viju mi la manciu sana.» Ddha! Ddha! ca com'ora viniti di lu vuoscu e aviti li nascazzi chini; nuddu aviemu intra.» Cci dettiru a manciari a lu viecchiu e iddu chi dicia sempri: «Ah chi ciaru di carni munanna! Unni la viju mi la manciu sana.» «Ddhà! ora ca siti sâtru, 'un aviti chi diri cchiù. Ora io vi vogghiu diri la virità: capitàu ccà un picciutteddu, e si vui mi jurati 'n capu li denti ca nun lu tuccati, io vi lu fazzu vidiri; vasinnò nni lu manciamu tutti dui.» «Ddha, fallu nèsciri.» Idda lu fici nèsciri; cci dici iddu: «Oh! ch'è saprîtu! Comu ti chiami?» «Sarvaturi.» «Ah! Sarvaturi! pi ora mancia, ca dumani matina ti dicu 'nsoccu avi' a fari.» Comu cci dettiru a manciari, fici jiri a curcuàri a tutti l'àutri, e cci fici cunzari lu lettu a iddu. Ma Bìfara 'un si curcuà', si misi a giru d'iddu. 'Mmeri menzannotti, lu vecchiu: «Ah! Sarvaturi, sàrvati!» Arrispunni la vecchia: «Ah! Sarvaturi, sàrvati.» Arrispunni la figghia: «E jè mmidè mi lu vogghiu manciari.» Comu agghiurnà', lu vecchiu dissi: «Ddha, Sarvaturi, la vidi sta muntagna? 'N tempu un'ura l'avi' a zappuliari, l'avi' a siminari, l'avi' a mètiri, e 'nt'ôn latu lu frumentu e 'nt'ôn latu la pagghia.» Lu picciuottu si pigghia 'nsoccu s'avia di pigghiari di Bìfara, e va nni la muntagna: «Muntagna, quant'àuta si', vascia t'avi' a fari: 'nt'ôn'ura zappuliata e misa 'n frumentu.» Ddoppu chi tutti cosi fôru fatti, fici vèniri a la vecchia e lu vecchiu. «Ah! (dici lu vecchiu) virtù avi'! Lu vidi ss'arvulu?» «Sissignura» «Lu vidi quant'è gàutu?» «Lu viju.» «Ha' a 'cchianari all'ultima cima e avi' a jiri a pigghiari lu nidu di l'aciddotti.» Sarvaturi 'ncugna all'arvulu, e dici: «Ah! arvulu! «Quantu àutu si' vàsciu t'avi' fari, Pi l'amuri chi Bìfara t'avi.» Comu Sarvaturi cci purtà' lu nidu, dissi lu vecchiu: «Ah! virtù avi'! Ora vidi chi avi' a fari: avi' a jiri a famiari stu furnu, ma billissimu forti; e poi tu avi' tràsiri ddà intra, e l'avi' a jiri a scupuliari.» «Sissi'!» Lu picciuottu lu misi a famiari: poi dici: «Oh furnu, quantu càudu si', friddu t'avi' a fari, Pi l'amuri chi Bìfara t'avi.» Poi trasíu e lu iju a scupuliari; comu niscíu, lu vecchiu cci dissi: «Virtù hai.» Ddoppu 'na pocu di jorna lu vecchiu dissi chi avia a pàrtiri, e avia a mancari ottu jorna cu la vecchia: «Tu arresti cu Bìfara», cci dici a Sarvaturi. Comu iddu si nni iju, Bìfara cci dissi a Sarvaturi: «Ora nni nn'âmu a jiri, cà mè patri senti la hjàuru di dudici migghia arrasu, e mè matri di deci migghia arrasu.» Pigghiaru sti picciuotti, e fujeru. Passannu ottu jorna, torna lu vecchiu, «Bìfara!» E Bìfara 'un arrispunneva. «Ah! sdèttiru dici lu vecchiu. Ora v'aiu a vèniri a manciari!» Lassa a sò mugghieri e parti pi jiri a 'gghicari a sò figghia cu Sarvaturi. Comu Bìfara la vitti, si vôta cu lu zitu: «Sarvaturi, mè patri stà viniennu: ddha! io jardinaru e tu pedi di vrocculu!» Arrivà' lu vecchiu: e truvà' sulu lu jardinaru: «Cumpari jardinaru, âti vistu passari un omu e 'na fimmina?» «Io vròcculi vinnu, cavuli cappucci, ramurazzi.» E lu vecchiu si nni turnà'. Arrispunni la vecchia: «Chi facisti?» «Idda si fici urtulanu, e iddu pedi di vròcculu.» «E pirchi 'un ni stuccavi unu, ca la stuccavi 'nta la mienzu?» «'Un cci pinsavi». Si parti la vecchia e curri idda pi jiri a 'mmazzari a sò figghia. «Oh! Sarvaturi, dici la picciotta, mè matri veni. broccolo). Io mi fazzu hjumi e tu ancidda.» La vecchia agghicannu, scànciu di passari lu hjumi, vosi affirrari l'ancidda; l'ancidda nun la potti affirrari; dici: «'Mmaliditta! scurdari t'avi Sarvaturi!» E torna arreri a la casa. Lu vecchiu vidennu ca idda nun purtò la figghia, si partiu iddu: «Sarvaturi, (dici Bìfara) mè patri arreri veni. Io chiesa e tu sagristanu;» Junci lu vecchiu: «Cumpari, âti vistu passari un omu e 'na fimmina?» «A tridici uri niscíu la missa, vinièvu a quattordici uri, l'attruvàvu la missa.» «'Mmaliditta! (cci dissi). T'avi a scurdari pi 'n eternu Sarvaturi!» «Oh Sarvaturi, cci dici Bìfara, lu vidi chi gastìma mi jittà' mè patri! 'n fazza chi tu mi scordi!» Arrivannu vicinu a la cità, lu Riuzzu iju e si iju a pigghiari li carrozzi a Palazzu pi purtari 'n triunfu a Bìfara. Idda cci dissi: «Io mi mettu ccà sutta sta valàta; sta' a cura, ca si tu vai a la casa, mi scordi a mia.» «No, cà nun ti scordu.» Sarvaturi va a Palazzu, e cunsiddirati vui la cuntintizza di la matri. Vasa di ccà, vasa di ddà, lu picciottu si scurdà' a Bìfara. Passannu 'na picchidda di jorna, Sarvaturi si vosi maritari. Bìfara sapia tutti cosi, cà era 'nfatata. Pigghia du' pupi-parrannu, si li porta e li iju vinnennu sutta lu palazzu di Sarvaturi. Abbannía: Dui pupi-parrannu aiu! Dui pupi-parrannu non mi dimentichi! aiu! Comu lu Riuzzu 'ntisi accussì, la fici acchianari. «Ddha, quantu sintiemu (dici lu Riuzzu) sti pupi-parrannu.» E li pupi cci misiru a rapprisintari tuttu chiddu chi passà' iddu e idda: Sarvaturi e Bìfara. L'urtimamenti lu pupu cuntà' lu fattu di la valàta; allura Sarvaturi si rigurdà' la cosa, e canuscíu ca chidda era Bìfara; si jetta e si l'abbrazza. Allura scànciu di pigliàrisi a la zita, si pigliò a Bìfara. Iddi arristaru maritu e mugghieri, E nuàtri scàusi di peri. Vallelunga."
  },
  {
    "text": "Si cunta ca cc'era un galantomu riccu e avia tri figli: unu masculu e du' fimmini. A la morti, stu patri cci lassà' dittu a lu figghiu masculu: «T'avviertu 'na cosa, e l'avi' 'seguiri: quannu criscinu li to' suoru a 'n'età di maritàrisi, t'avi' a mintiri fora cu la matinata, e lu primu chi passa cci l'hai a dari pri maritu, e si jè viddanu, o mastru, o galantomu, di qualunchi cetu.» Quannu la granni arriva' a 'n'età di maritàrisi, lu frati cci dissi: «Suruzza mia, tu sa' ca nuostru patri mi lassà' dittu ca lu primu chi passa nni la matinata, avi a essiri lu tò zitu; precciò dumani matinu è lu jornu di lu tò spunsaliziu». La matina si mintì fora prestu, e passà' un omu a piedi lieggi; e lu galantomu cci dissi: «Amicu, aspittati un mumentu.» «Chi cumanna vossia? Mi lassassi jiri, cà aiu li porci 'nchiusi e l'hèju a jiri a nèsciri.» Acchianà', e cci dissi lu galantomu «Siditi: aviemmu a parlari, du' paroli 'n cunfidenza: ca v'hèdi Casteltermini cu chella di Vallelunga. ju a dari a mà suoru pri mugghieri.» «E comu signuri! ia nun pozzu apparintari cu Vossignuria, cà sugnu un pòghiru purcàru.» E chiddu cci rispusi: «'Un 'mporta ca siti purcàru; fu vuluntà di mà patri ca a mà soru cci hèju a dari lu primu chi passa.» Lu purcàru accunsintì; si maritàru, e parteru pi li fatti so'. Passati n'antri dui anni, s'avia di maritari l'antra suoru; lu frati si metti, a lu solitu, presti fora, e lu primu chi passà', lu chiamà' e cci dissi: «Amicu, acchianati ca v'hêju a parlari.» «Signuri, Vossia mi lassa jiri, cà heju parati li lazzòla, hêju a jiri a vìdiri si cc'è acieddi 'ngagghiati.» «Un 'mporta; acchianati un mumentu, ca v'hêju' a parlari.» Chiddu si pirsuadi, e acchianà'. Cci dissi lu frati: «Viditi, cumpari, ca v'hêju a dari a mà suoru pri mugghieri.» «Signuri, cci arrispunni l'acciddaru, comu è pussibbuli? ia sugnu un pòghiru acciddàru, e 'un puozzu apparintari cu Vossignuria.» «Vi priegu (dici lu frati di la picciotta) cà accusì avi ad essiri, cà accussì fu dicritatu di mà patri.» Si pirsuadi l'acciddàru, e si marità' cu dda signura; si la piglià', e si nni ij' pri li fatti so'. «Ora, iddu dissi, mi vogghiu maritari ia.» Si metti fora, a la solitu, presti; affaccia nni li matinati 'na vecchia lavannera, iddu la chiamà' e cci dissi: «Cummari, cummari, aspittati...» «'Nqua chi vuliti?» (cci arrispunni la lavannera). «Acchianati, dici lu picciottu, ca v'hêju a parlari di primura.» «Mai! chi primura e primura! ia hêju a jiri a lavari, e mi diciti primura?» Rispusi di nuovu lu signurinu: «Ed acchianati! ca v'hêju a parlari!». Si 'ncujèta la vecchia, e cci jetta 'na gastìma, e cci dici: «Chi vi pòzzavu pigghiari la figghia di lu Re di Fierru!» e si nni ij'. Iddu cci rispunni: «Vajitivinni, vicchiazza tappinara!». Ma comu si fa ca iddu si misi a pinitrari stu nnomu di la figghia di Re Fierru! 'N summa si risorvi di jiri a circari sta figghia di lu Re Fierru. Un jornu si jetta a cavaddu, si pigghia 'na quantità di dinari e parti senza sapiri unn'avia di jiri. Camina camina, e arriva 'ntra un billissimu chianu, e trova un bellu palazzu granniusu e un bellu purtuni. Tuppía e affaccia un sirvituri, e poi cci porta la 'mmasciata a la patruni: «Signuri, cc'è un giùghini chi tuppía lu purtuni.» Affaccia lu patruni, e canusci lu cugnatu; cci manna un sirvituri; e cci trasi lu cavaddu; n'àutru fa acchianari supra lu signurinu; sò cugnatu l'abbrazza, e cci fa la bimminuta, e si nni vannu a tavula. Mentri chi manciavanu, cci dissi lu patruni: «Cugnatu, chi jè la vostra bimminuta?» Rispunni lu cugnatu: «Vaju circannu la figghia di lu Re Fierru.» «E pricchì?» «Pricchì 'na vecchia mi dissi: «Chi ti putissi pigghiari la figghia di lu Re Fierru! e pri chistu la vaju circannu, e nun sacciu unn'è.» Rispunni lu cugnatu purcàru: «Ia 'un ni sacciu rilazioni di sta picciotta; ma viditi ca vi veni fatigata la cosa;» e cci detti tri 'nziti di puorcu, e cci dissi: «Quannu aviti bisuognu di mia, arditi 'na 'nzita di chisti, e subbitu mi truovu cu vui.» Cci detti licienzia, e lu picciottu si nni ij'. Accumincia a caminari, e arriva 'ntra n'àutru palazzu cchiù maggiuri di chiddu passatu; tuppía a lu solitu, e trova a l'antru sò cugnatu, chi avia a l'autra suoru ed era l'aciddaru, e cci spija: «Chi fu la bimminuta vostra?» «Ia vaju circannu la Figghia di lu Re Fierru.» Rispunni l'aciddaru: «O cugnatu, e cu' vi nni voli dari rilazioni! ma vi dugnu tri pinni d'acieddu; cu' sa aviti bisognu di mia, arditi 'na pinna di chisti, e allura mi truovu ddà cu vui.» Si licinzia lu picciottu, e si parti; accumencia a caminari, e arriva 'ntra la cità di lu Re Fierru. S'alloca un palazzu, e si minti a vìdiri comu avi a parlari cu stu Re. Ddoppu cci fa dari la 'mmasciata, e acchiana, e si prisenta a lu Re, e cci dici: «Maistà, ia sugnu un Principi, e vuogghiu a vostra Figghia pri mugghieri.» Lu Re Fierru cci riefficacissimo di lu popolo. Lu picciottu si nni ij' a la casa tuttu cummùsu, e pensa a li so' cugnati, e ardi 'na pinna e 'na 'nzita, e subbitu affaccianu tutti du' li so' cugnati e cci dicinu: «Cugnatu, chi aviti bisuognu?» «O cugnati, aiu truvatu la Figghia di lu Re Fierru, e pi darimilla, iddu voli fattu un palazzu aguali di lu sò 'ntra 'na nuttata.» Rispunninu li cugnati: «Nun vi pigghiati pena; va durmiti, ca è tuttu lestu.» Quannu agghiurnà' e si truvà' lestu lu palazzu, lu Re affaccia a lu finistruni la matina, e vidi lu palazzu lestu; dissi: «Benissimu!» Veni lu Principi: «Maistà, la zita?» «No, cci dici lu Re, nun è tiempu camòra. Si lu porta 'ntra un jardinu, e cci dissi: «Avanti ch'agghiorna, m'avi' a fari un jardinu aguali di chistu, e ti dugnu a mà figghia.» Ddoppu chi lu Re si nni ij', iddu ardi' 'na pinna e 'na 'nzita e affacciaru li cugnati, e dissiru: «Chi cosa cc'è, cugnatu?» Lu Re pri darimi la figghia voli fattu un jardinu aguali di chistu 'ntra 'na nuttata.» Li cugnati cci lu ficiru a manu a manu cu li stessi pianghia.» «Ottu e ottu sidici, e 'un vi la pozzu dari.» «Sidici e sidici trentadui, va pigghiatila a Marta tutti dui!» ti cchiù megghiu di lu so', e accussì si nni jeru, e cci dissiru: «Quannu aviti bisuognu, arditi la pinna e un' viniemmu.» Ddoppu, quannu agghiurnà', lu Principi va nni lu Re e cci dici: «Lu jardinu è lestu; datimi a vostra figghia.» Lu Re vidi lu jardinu, e spaventa; e puru cci dici: «Cu tutti sti cosi, a passu camòra; vieni cu mia....» Cci fici vidiri ca cc'era un magazè chinu di sterru, e cci dissi: «Pr'aviri a mà figghia, avi' a limpiari chistu 'ntra 'na nuttata.» Comu si nni va lu Re, a lu solita lu picciottu ardi 'na pinna e 'na 'nzita, ed affaccianu li cugnati; cci cunta ca lu Re vulía sbarratu lu magazè di sterru 'ntra 'na nuttata; e iddi a lu solitu sò: «Va durmiti, ch'a jornu l'aviti sbarratu.» A jornu si truvà' sbarratu lu magazè. Va lu Principi nni lu Re: «Lu magazè è lestu; manca pri Vossignuria a darimi la figghia.» Allura pigghia lu Re un mazzu di chiavi, cumincia a sfirmari cammari e cammari sina chi trova la figghia. Comu lu picciottu la vitti, spavintà', cà era bedda comu lu Suli. Dunca cunchiudinu lu matrimoniu; iddu si la pigghia a lu vrazzu, si la porta nni lu saluni, e si spusàru. Lu Re pigghia la crûna, e cci la mitti a lu jènniru, e cci dissi: «Tu fa' li veci mia di Re.» E accussì arristaru filici pri sempri. Casteltermini."
  },
  {
    "text": "Cc'era 'na vota un Principi; stu Principi avia 'na figghia e nni niscia foddi. Sta picciotta 'un amava nè spassi, nè divirtimenti, sulu chi s'allianava cu 'na grasta c'un piduzzu di rosa. Stu pedi di rosa facía 'na rosa l'annu; e 'nta lu menzu la simenza comu chidda chi si mància. 'Nca 'na jurnata, mentri era allianata, cala n'aceddu virdi, si posa supra la rosa, mànciasi la simenza e scappa. Sta picciotta si metti a pilari gridannu: «Ivì! chi focu granni! L'aceddu virdi sì manciò la simenza di la rosa!... Io l'aceddu virdi vogghiu!... Io l'aceddu virdi vogghiu!» Lu patri, ca di sta figghia nni niscía foddi, chiama Cunsigghiu supra st'aceddu virdi. Dicinu li savii: «St'aceddu avi a turnari; si metti 'na riti; comu l'aceddu virdi 'ncugna, subbitu 'ngàgghia, e finisci.» «Bella, bella!» dici lu Principi. Li so' criati mìsinu li riti. Mentri la picciotta era ammucciata, scinni l'aceddu virdi, e 'ncugna; ma comu 'ncugna e s'adduna di la picciotta, grida: «Vih vih! ch' 'un 'ncugna cchiù! Vih vih! ch' 'un 'ncugna cchiù!» E si nni acchianò arreri. Figuràmunni a idda cumu nni lu vitti acchianari! «Io l'aceddu virdi passatempo. I siminzàri che li vennono gridano spesso: Svia-sonnu! vogghiu! Io l'aceddu virdi vogghiu!...» Cu' cci l'avia a dari st'aceddu? Vidennu ca st'aceddu 'un putia nasciri, idda si fa fari 'na vesta di pilligrina cu dui cròcchiuli 'n pettu, si pigghia un vastuni niuru, e di 'na scala sigreta nesci fora lu palazzu. Camina camina: passava chianuri, muntagni, caminannu sempri. Poi trasíu 'nta un paisi. Comu trasíu 'ntisi strilli, ma nun vidia a nuddu; talia e vidi genti sarvaggi ca sintennu ciàuru di carni munnana strillavanu. La 'ncontra un cavaleri e cci dici: «Figghia mia, si sti sarvaggi t'avvistanu, ti squagghianu; nesci!» La povira giuvina niscíu e sfirrò arreri pi li campagni. Mentri era 'nta 'na campagna aperta, cci scura vicinu un rimitoriu; 'ncugna: «Ddoràzia!» dici a chiddu chi cc'era dintra. «Ti scunciuru pi parti di Diu!» «Nun mi scunciurati ca sugnu arma vattiata e crisimata comu a vui.» «E tu chi va' facennu 'nta sti vòscura?» «Patri mio, fici un piccatu e lu vaju scuttannu! Mi lu vuliti dari un vuccuni di pani e alloggiu pi stasira?» «Sì, figghia mia!» E lu rimitu cci avi datu un bellu pezzu di pani. La picciotta mancia; 'na botta d'acqua, e si va curca. Lu 'nnumani matinu lu rimitu l'arruspigghiò; ficiru orazioni 'nsèmmula; poi iddu cci detti un pizzuddu di cira e cci dissi: «Te', figghia mia; chista ti servi a li to' bisogni.» La picciotta si licinziò e partiu. Secuta a fari li so' camini; scontra, e scontra 'n'àutru rimitu. «Viva Gesù e Maria!» cci dici idda. «Ti scunciuru pi parti di Diu!» cci arrispunni lu rimitu. «Nun mi scunciurati, cà sugnu carni vattiata e crisimata comu a vui.» E tu figghia mia, a st'ura chi va' facennu 'nta sti vòscura, 'mmenzu l'armali firoci e li scursuna?» «Patri, aiu fattu un gran piccatu e lu vaju scuttannu. Aviti di dàrimi a manciari?» Lu rimitu cci duna un tozzu di pani, 'na botta d'acqua e bona notti. Lu 'nnumani lu rimitu l'arruspigghia, fannu orazioni 'nsèmmula; poi iddu cci duna un pizzuddu di lazzu e cci dici: «Te', figghia mia, chistu ti servi a li to' bisogni.» Camina e trova 'na citati e un palazzu alluttatu di niuru. «E chi cc'è?», spija a la sintinella; la sintinella cci arrispunni: «A la mè Riggina cci spiríu lu figghiu, e cc'è luttu.» Idda cci dici: «Facìticci sèntiri a la Riggina ca cc'è 'na pilligrina ca pi stasira voli alluggiamentu.» «Facitila tràsiri», dici la Riggina. Comu la picciotta trasi, la Riggina cci dici: «Figghia mia, accussì picciotta vu' jiti caminannu? E pirchì?» «Maistà, io fici un piccatu grossu, e aiu a fari sett'anni di pinitenza.» La Riggina cci dici: «Statti ccà.» «Maistà, no; io mi nni vogghiu jiri; ma prima di jiriminni vogghiu un rigordu vostru.» «Pìgghiati zoccu vôi,» cci dici la Riggina; e cci fa vidiri tutti li so' gioj, li so' domanti, li so' petri priziusi. La pilligrina vitti n'aneddu cu 'na petra domanti sulitariu, e dici: «Ora io chistu vogghiu pi rigordu.» «No, figghia mia, cci dissi la Riggina, pìgghiati quali vôi, ma chistu 'un ti lu pozzu dari, ch'è rigordu di mè figghiu.» «Ma vui chistu m'âti a dari.» «Ma no ca io 'un ti lu pozzu dari.» Tira tu e tira io: finíu ca la picciotta cci dissi: «Maistà, si vui mi lu dati, io vi prumettu ca tornu.» «Quann'è accussì: pigghiatillu; ma pensa zoccu m'avi' prummisu.» La pilligrina si sarva l'aneddu e parti: (e su' tri rigordi: la cira, lu lazzu e l'aneddu). Camina, camina, cci veni 'na muntagna, e a li fàudi un scavutteddu; cci dici iddu: «E unni va' jennu, bona giuvina?» «Vaju, dici, circannu alluggiamentu.» «Talè ch'avi' a fari: acchiana 'nta stu pizzu di muntagna, dda trovi un palazzu e ti dunanu alloggiu.» Acchianò e tuppuliò; senti 'na vuci di Mamma-dràa, ca s'attirríu. Si grapi la porta e affaccia un gran giaganti ca pi taliallu s'avia a jisari la testa. Dici lu giaganti: «E chi vinisti a fari ccà, figghia mia? ca si lu senti la Mammadràa ti mancia.» 'Nta stu mentri nesci e nesci la Mamma-dràa, ca era 'na fimmina longa longa, ca campava arrubbannu e manciannu cristiani, pecuri, crapi, voi, ter. ecc. disp. CXXII.). «Veder tanti cristian che seguon ella.» «I sento favellar certi cristiani» ecc. non l'avrai allestito (lu rame da ripuliri), io ti squagghierò per (farne) saime. ddu ramu e l'hannu appizzatu a lu sò postu. Quannu fineru lu travagghiu, li giaganti arristaru tutti ddà senza fari nenti. Chi nn'avia a fari Marvìzia? Scinni Alì nni la giuvini: «Ch' avi a fari Marvìzia cu ddi giaganti?» «Idda 'un avi lu focu? e bonu: lu jetta 'nta l'acqua, e ddi giaganti allura spiriscinu.» Comu Alì cci porta sta 'mmasciata a Marvìzia, idda jetta lu focu 'nta l'acqua, e subbitu li giaganti spirìscinu. Acchiana la Mamma-dràa e vidi lu ramu stricatu chi spicchiava. Dici: «Eh! Marvìzia: 'un veni di tia stu beni! Ma dumani nni parramu. Pi ora (dici a li so' servi) dàticci a manciari 'na coscia di stu vistiolu.» E cci fa dari 'na coscia di vistiolu ca idda avia ammazzatu. Povira Marvizia si la putia manciari? L'affirrò e la jittò di lu finistruni. Comu affaccia a lu finistruni, a cui vidi? vidi a l'aceddu virdi chi cci satava pri davanti e cci facia tanti jochi. Lu 'nnumani la Mamma-dràa si susíu: «Marvizia! stamatina avi' a lavari la lana di li matarazza mei, d'Alì e di lu scavutteddu: poi lavi li 'nfurri; e poi li jinchi arreri. Io scinnu; quannu tornu di vuscàrimi lu pani, li vogghiu truvari lesti; masinnò ti capulíu.» Si nni iju, e Marvìzia arristò 'nta li guai chiancennu. Veni Alì e dici: «Chi hai?» «E chi vogghiu aviri ca la Mammadràa voli scusuti li matarazza, lavata la lana, e li 'nfurri: e poi, jincuti arreri.» Alì scinni nni l'aceddu virdi e cci cunta la cosa. L'aceddu' cci dici: «Sfilassi lu filu chi avi, e avirrà zoccu voli.» Alì acchiana; cci lu dici; idda sfila lu filu, e vennu tanti matarazzàra, ma tanti! cu' scusi, cu' nesci la lana, cu' batti, cu' lava: ddi matarazza (criju ca eranu quarchi cintinaru) 'n tempu chi io lu cuntu fôru lesti. «E ora comu fazzu cu sti matarazzàra?!» dissi Marvìzia quannu l'appi lesti. Scinni Alì, e l'aceddu virdi cci fa diri: «Abbruciassi lu filu, e finisci.» Marvìzia abbrucia lu lazzu, e ddi matarazzàra spireru. Veni la Mamma-dràa e dici: «Su' lesti li matarazza, Marvìzia?» «Lesti» «Ma stu beni 'un veni di tia. Ma 'un dubbitari, ca dumani cci pensu io. Pi ora dàticci a manciari a Marviziedda; dàticci sta menza pecura.» La picciotta comu appi sta menza pecura la jittò di la finestra. Lu 'nnumani, la Mamma-dràa: «Marvizia, sta jurnata, di sta càscia di tila mi nn'avi' a fari cammisi, cusuti, lavati e 'mpianciati. Si nun l'allesti, sta jurnata si' arrustuta.» (St'àutra cci mancava a Marvizia!) Puviredda, si misi a chiànciri, a chianciri! Alì, ca cci liggia lu pinseri, scinni nni l'aceddu e cci cunta lu tuttu. Dici l'aceddu: «Chista è l'urtima e 'un aiu cchiù chi cci fari. Dicci ca pigghiassi l'aneddu chi cci detti la Riggina: cci sgasta la petra, e la metti a lu raju di lu Suli. Tutti l'ajuti chi voli idda avi.» Chi vulistivu vidiri li gran fati! cu' sbagna la tila, cu' tagghia, cu' cusi: 'n tempu chi io lu cuntu, li cammisi fôru cusuti e 'mpianciati. «E pi jirisinni li fati, com'aiu a fari?» dici Marvizia. Alì lu va a dici a l'aceddu, e l'aceddu cci manna a dici ca la petra si torna a 'ngastari e li fati spirìscinu. Comu spireru tutti cosi, veni, e veni la Mamma-dràa c'un tàuru mortu 'n coddu; cà idda java facennu prisa di ccà e di ddà. «Marvìzia! li cammìsi?» «Ccà sunnu!». Comu la Mamma-dràa li vidi: «Ma nun veni di tia stu beni; dumani ti fazzu mòriri io. 'Un avi' paura!» Lu 'nnumani veni l'aceddu virdi. La Mamma-dràa cci dici: «Aceddu si', e omu addiventi!» E comu l'aceddu addiventa omu, 'ncugna nni la Mamma-dràa e cci dici: «Ora pirchì la vuliti fari mòriri a Marvìzia?» «Tu nun ti 'mmiscari; scinni e vattinni!» Chiama ad Alì: «Subbitu: pìgghiati a Marvìzia, e la va' a lassi nna la mànnara di li crapi sarvaggi, e accussì mi la levu di davanti l'occhi.». Alì si la pigghia 'n coddu, e scinni. Comu scinni, 'ncontra a l'aceddu virdi e cci dici: «Unni la vai a porti?». «Vaju a purtalla 'nta la mànnara.» «Tè ccà sta virga; comu si' 'nta la chianura, batti di lu monte Aventino. sta virga e vidi ca ti veni un gran lavuri; e li crapi mancianu di ddu lavuri e cci passa la fami. Quannu t'abbisogna erva, e tu batti.» Alì si nni iju e accussì fici. Comu li crapi 'ntisiru ciàuru di carni munnana, accuminzaru a fari maìsi. Alì batti la virga, e subbitu nasci un lavuri àutu menza canna; e li crapi si jettanu a manciari. Marvìzia stava cu li crapi e ogni tantu Alì la java a vidiri. Ddoppu ottu jorna, la Mamma-dràa scinni pi jiri a la mànnara. Comu scinni, si nn'adduna un craparu ch'era cu 'na figghia sua e guardava 'na pocu di pecuri e crapi. Comu la vidinu vèniri, si susi la picciotta e dici: «Aspittati, Mamma-dràa, ca vegnu io.» Ammazza pecuri, crapi; adduma 'na gran catasta di ligna, cci l'arrusti e cci l'acchiana. La Mamma-dràa comu l'appi si l'ammuccò. Poi la picuraredda cci purtò sei guastidduna; e la Mamma-dràa si l'ammuccò. Poi un varrili di vinu; poi 'na pocu di ricotti e di primusali: e tutti cosi si l'ammuccò. E comu era chistu, ed era 'n'àutra sarma: tiritùppiti 'ntra l'arma. Tutti cosi si tussichiau. Comu la tossico. Mamma-dràa appi sti manciarizzi cci dissi a dda picuraredda: «Nuddu avi avutu sta piatà pi mia, sulu chi tu! E pi chistu tu avi' avi essiri la mugghieri di mè figghiu.» Si la carrica 'n coddu, e a locu di jiri a la mànnara di Marvìzia, si nn'acchiana susu. «Te', figghiu mio! T'aiu purtatu la mugghieri!..» e cci la metti davanti. Si vôta l'aceddu virdi: «Sapi, mamà, ch'aiu pinsatu? Si Marvìzia è viva, nni la mannamu a pigghiari, e idda nni servi.» «Bonu! bonu!» dici idda. E hannu fattu vèniri a Marvizia. Comu la Mamma-dràa s'alluntana, l'aceddu virdi va a pigghia l'aneddu di lu cumannu e dici: «Subbitu, 'na tòrcia grossa; e 'nta lu menzu pruvuli e palli; e comu scatta, chi li cammari di la Mamma-dràa si nni jissiru pi l'aria.» Parti Alì, e veni cu Marvìzia. La Mamma-dràa maritò a sò figghiu cu la picurara: «Siti maritu e mugghieri!» e finiu. La notti Marvìzia cci avia a tèniri la torcia addumata a li pedi di lu lettu. La sira lu figghiu trasi nna la cammara di la Mamma-dràa, afferra l'aneddu e lu libru di lu cumannu e si l'ammùccia: la sira si jeru a curcari pi li fatti soi. La notti la picuraredda scummittia a lu patruni; iddu facia finta d' 'un capìri. Quannu la torcia stava pi squagghiari, iddu cci dici a la picuraredda: «Ora si tu mi vôi beni, t'avi' a pigghiari p'un pizzuddu la torcia.» La picuraredda mmurmuriànnusi, (ca già si sintia signura) scìnni, e si pigghia la tòrcia. Arrivannu giustu a lu puntu, scatta la torcia e spirisci la Mamma-dràa e la picurara, e restanu Marvìzia, Alì e lu patruni. Comu la Mamma-dràa vidi sta ruina, grida: «Tradimentu!» Alì, Marvìzia e lu patruni scappanu; e comu si vôtanu si vidinu pi dappressu la Mamma-dràa, ca li vulia ammazzari. Marvìzia si pigghia l'aneddu di lu cumannu: «Cumanna! Cumanna!» «Cumannu 'na turri di brunzu, e nuàtri supra sta turri!» Arriva la Mamma-dràa: «Ha' ragiuni! ca 'un ti manciavi!» e si muzzicava. Quannu sta vicchiazza 'un si nni vosi jiri, pigghia Marvìzia l'aneddu. «Cumanna! Cumanna!» «Cumannu ca sta maga addivintassi massizzu d'oru, e si nni jissi vinti canni sutta terra.» E subbitu spirisci la vecchia, e resta 'na statua d'oru. Pigghia l'aneddu. «Cumanna! Cumanna!» «Cumannu un bellu palazzu, cu cammareri, carrozzi, vulanti, àbbiti, e tuttu.» Mancu avia finutu di diri accussì, ca tutti cosi eranu ddà pronti. Ddoppu, Marvìzia si vesti di Rigginedda chi era, e va a lu palazzu di la matri d'iddu. Acchiana nni la Riggina e subbitu fa livari lu luttu. «Chi è sta cosa ca faciti livari lu luttu?» cci dici la Riggina. «Chi è?» cci dici Marvìzia. Com'è! 'un mi canusciti, Maistà?» «No.» Ddà prisenti cc'era la cammarera; torre) perchè io non ti mangiai!» E si mordeva (li mani). dici: «Mi pari a canusciri sta Rigginedda: è la pilligrina.» «Ah! vui siti?» «Sissignura.» Marvìzia cci fici arrammintari tutti cosi; e figurativi la cuntintizza di sta Riggina comu 'ntisi ca sò figghiu era vivu, e avia sgagghiatu di li manu di dda vecchia chi l'avia 'nfatatu e si l'avia pigghiatu pi figghiu. S'hannu misu 'n carrozza e hannu jutu nna lu Riuzzu; s'abbrazzanu e si vasanu, e lu Riuzzu cci cuntò tutti li soi disgrazii: ca la Mamma-dràa l'avia fattu addivintari aceddu virdi; ca sta Mamma-dràa manciava cristiani comu viscotta: e ca l'avia vulutu maritari cu 'na picurara fitusa. Poi cci dissi: «S' 'un era pi Marvìzia, io sarria ancora aceddu virdi.» Marvìzia pigghia l'aneddu. «Cumanna! Cumanna!» «Cumannu chi niscissiru 'na pocu di giaganti e tirassiru a sta magàra di sutta terra. Subbitu nèscinu sti giaganti, tiranu sta statua tutta d'oru massizzu, e la mettinu supra un gran carruzzuni. Cci 'mpajanu cinquanta paricchi di voi, e si la carrianu sina a la citati di la Riggina. Ddà ficiru 'na gran festa, ca s'avia truvatu lu Riuzzu; e lu Riuzzu si maritò cu Marvizia, e mannò a chiamari a sò soggiru, e ficiru tutti 'na casa a palazzu. Iddi arristaru filici e cuntenti: come chi esca di gabbia ove non avea più speranza di salute. Nui semu ccà e nni munnamu li denti. Palermo."
  },
  {
    "text": "'Na vota s'arriccunta ca cc'era un cavuliciddaru. Stu cavuliciddaru avia tri figghi fimmini. 'Na vota si vôta la cchiù nica: «Oh! patri, mi cci purtati a cògghiri cavuliceddi?!» «Sì, figghia mia.» E si l'avi purtatu. Arrivannu 'nta un jardinu, si misiru a cògghiri cavuliceddi. Idda di luntanu avvista un bellu pedi di cavuliceddi, e si metti tira tu e tira io cu lu patri a scippallu. Comu lu scipparu, nesci un turcu, e cci dici: «E comu cci aviti graputu la porta a lu mè patruni! Ora aviti a tràsiri, ca iddu avi a dicidiri chi castigu v'avi a dari.» Chiddi, cchiù morti ca vivi, trasèru ddà sutta, mentri ch'eranu misi assittati vìdinu tràsiri a n'aceddu virdi; lu vìdinu 'nfilari 'nta 'na tina di latti, poi 'nta 'na tina d'acqua; nesci di ddà tina, s'asciuca, e addiventa un beddu figghiu. Si vôta cu lu turcu: «E chi vonnu sti pirsuni?» «Signuri patruni, v'aiu a diri ca st'omu e sta donna hannu tiratu un cavuliceddu e v'hannu graputu la porta di lu suttirraniu.» «Nuàtri chi vulìamu sapiri dici lu patri ca chista era la casa di Voscenza; mè figghia vitti un bellu cavuliceddu, cci piacìu e lu scippò.» «Beni, mentri è chistu dici lu patruni vostra figghia resta ccà pi mugghieri mia: tiniti stu sacchiteddu di munita d'oru, e vi nni putiti jiri. Quantu voti aviti disiu di vìdiri a vostra figghia, viniti, e siti lu patruni.» Lu cavuliciddaru si licenzia cu sò figghia, e si nni va. Lu patruni comu arristò a sulu cu idda cci dissi: «Vidi, Rusidda: tu ora ccà si' la patruna...;» e cci cunsignò tutti li chiavi. Iddi si gudìanu li capiddi di 'n testa. 'Na jurnata cci vinni 'n testa a li so' soru di vuliri jiri a vidiri a Rusidda. Tuppuliaru e traseru: e l'aceddu 'un s'avia arricugghiutu pi fari la solita funzioni di lavàrisi 'nta lu latti e l'acqua. Li soru accuminzaru a spijàricci: «Ora chi cosa è stu tò maritu?» «E io chi sàcciu...» cci arrispunni la soru. «Comu pò essiri mai ca tu avi' a stari cu iddu senza sapiri cu' è e cu' nun è!» Si vôta Rusidda: «Io nun lu sàcciu, pirchì iddu mi fici pi pattu ca io 'un hê circari cu' è iddu.» «Sai tu ch'avi' a fari? Finciti siddiata, ammenu iddu ti lu dici cu' è.» Idda si fici livari di li paroli di' li so' soru, e quannu s'arritirò l'aceddu e si lavò e addivintò omu, idda si cci ammustrò siddiata. «Chi hai?» cci spija lu giuvini. «Nenti» «Megghiu mi la vô' cuntari.» Rusidda si fici appriàri un pezzu, all'urtimata cci dissi: «Ora lu sai pirchì sugnu siddiata? vogghiu sapiri tu comu ti chiami.» «Ah! Rusidda Rusidda, ma tu veru lu vô' nessuno, e rallegrata da ogni gioia e contentezza. non sempre sinciri e rette d'alcuno. sapiri comu io mi chiamu?» «Sì ca lu vogghiu sapiri.» «Ma veru veru dici?» «Sì ca lu vogghiu sapiri.» «Mentri ca tu dici veru, pigghiami lu palangàru e lu vacili d'oru chi cc'è 'nta lu stipu, e mèntili supra sta sèggia.... Rusidda, prima ch'io acchianu supra sta sèggia, dimmi si da veru vô' sapiri comu io mi chiamu. Bada ca è peju pi tia.» «Sì ca lu vogghiu sapiri!» Pigghia iddu, e si metti sopra lu vacili e si vagna li pedi. «Rusidda, tu veru lu vô' sapiri comu io mi chiamu?» «Sì.» E l'acqua cci arrivò a la panza, cà iddu, l'aceddu, si cci avia 'nfilatu! E cci dici: «Rusidda, tu veru lu vô' sapiri comu io mi chiamu?» «Sì!» E l'acqua cci arrivò a la vucca. «Rusidda, tu veru lu vô' sapiri comu io mi chiamu?» «Sì, sì, si!» «Ora vidi ca io mi chiamu lu Re d'Amuri!» e dicennu accussì, spirisci iddu, spirisci lu vacili, spirisci lu palazzu, e Rusidda si trova jittata 'nta 'na chianura senza un'arma chi l'ajutassi. Chiama cammareri, criati; cu' cci avia a rispunniri?! Si vôta e dici: «Mentri spiriu iddu, io l'hê jiri circannu spersa pi lu munnu.» E gràvita grossa e bona (ca idda già era gràvita) si misi a caminari. Camina, camina, cci scura 'nta 'n'àutra chianura accussì sularina, ca mischina! si sintia strinciri lu cori. 'Un sapennu comu fari, chiama: «Ah! Re d'Amuri, Lu facisti e lu dicisti, 'Nt'òn vacili d'oru mi spiristi, E la povira mischina Cu' l'arricogghi di ccà a stasira?» Mentri ca idda grida accussì, cci affaccia 'na Mammadràa; e cci dici: «Ah! sciliratuna, e chi curaggiu hai di jiri circannu a mè niputi!... Ma lu sai pirchì 'un ti manciu? pi st'armuzza ch'hai 'nta stu stomacu. Veni ccà, ca pi stasira io ti ricoviru.» Si la 'nfilò dintra, e la fici jiri a curcari. Lu 'nnumani la fa sùsiri, cci duna un pezzu di pani, e cci dici: «Bada, ca nuàtri semu setti soru e tutti semu Mamma-drai, e la cchiù rigurusa è tò soggira. Sta' a cura.» E la picciotta si misi a caminari. Caminu facennu cci scurò 'nta li pedi. La sira idda chiama: «Ah! Re d'Amuri, Lu facisti e lu dicisti, 'Nt'òn vacili d'oru mi spiristi; E la povira mischina Cu' l'arricogghi di ccà a stasira?» Mentri ch'idda facía accussi cci affaccia 'n'àutra Mamma-dràa, ca era zia di lu Re d'Amuri. Prima cci fici 'na sparatuna, poi l'arricuvirò 'nta la sò casa. Lu 'nnumani cci detti un pezzu di pani e nni la fici jiri, dicènnucci la che chiudi in gremmo. stissa cosa di sò soru. P'accurzari, la povira picciotta caminò se' jorna, e li Mamma-drai cci dissiru tutti sei la stissa cosa. Lu settimu jornu, idda facía larmi di sangu gridannu: «Ah! Re d'Amuri, Lu facisti e lu dicisti, 'Nt'òn vacili d'oru mi spiristi, E la povira mischina. Cu' l'arricogghi di ccà a stasira?» E cci affaccia la cugnata, la soru di Re d'Amuri; dici: «Rusidda Rusidda, mentri 'un cc'è mè matri, acchiana.» Cci cala li trizzi e la fa acchianari. La fa manciari, e cci dici: «Vidi ca ora veni mè matri, e si mancia sta maidda di pasta, stu porcu sanu, 'na furnata di pani; e un varrili di vinu si vivi. Comu idda è arrivata a menzu manciari, pigghia la minna di lu latu mancu e si la jetta darreri a lu latu drittu; pigghia la minna di lu latu drittu e si la jetta darreri a lu latu mancu. Tu cci avi' a 'ffirrari li punti di li capicchi, e cci l'avi' a strinciri di 'na manèra ca l'avi' a fari mòriri. Idda ti dici: «Lassami, pi l'amuri di mè figghiu Re di Spagna!» ma nun lassari, e strinci cchiù forti. Idda ti dici: «Lassami, pi l'amuri di mè figghia Rusidda!» E tu nun la lassari. Idda ti grida: «Lassami, pi l'amuri di mè figghia Catarina!» E tu nun la lassari. All'urtimu idda, stritta e mala parata, ti dici: «Lassami, pi l'amuri di mè figghiu lu Re d'Amuri!» E allura tu la lassi. Ora mentri stà pi vèniri mè matri, io t'ammùcciu ccà sutta sta tazza.» Ha pigghiatu e l'avi misu sutta la tazza. 'Nta mentri senti 'na vintuliata, cà vinía sò matri; chidda si metti sutta la finestra e chiama: «Catarina, calami li trizzi!» Sò figghia Catarina affaccia, sciògghisi li trizzi e la fa acchianari. Comu trasi: «Ah! ah! Sentu ciàuru di carni munnana, Si io la viju mi l'ammuccu sana!» «Matri, matri, aviti li naschi chini di li tanti figghi di matri chi v'aviti manciatu, e vi pari di sèntiri ciàuru ccà. Mittitivi a manciari.» A menzu manciari, Catarina jisa la tazza, e nesci Rusidda; Rusidda afferra li capicchi di la Mamma-dràa, e strinci. Comu idda si senti strinciri, sferra contra li figghi; ma 'un avia chi fari, ca nun si putía moviri; e gridava: «Lassami! lassami! pi l'amuri di mè figghiu re di Spagna!... Lassami, pi l'amuri di mè figghia Rusidda!... Lassami, pi l'amuri di mè figghia Catarina!... Lassami, pi l'amuri di mè figghiu Re d'Amuri!...» E comu dici accussì, Rusidda, ca strincia sempri, la lassau. Comu fu lassata si la vuleva manciari; li figghi cci dissiru: «Matri scilirata! si vui vi manciati a sta 'nnuzzenti, nuàtri addivintamu pruvuli e vi lassamu sula.» «'Nca mentri è chistu, ora scrivu 'na littra, e tu Rusidda l'avi' a purtari nni mè cummari.» Rusidda, puviredda, comu si vitti dari sta littra si 'ntisi cunfusa; scinni, e comu è 'mmenzu la chianura chiama: «Ah! Re d'Amuri, Lu dicisti e lu facisti, 'Nt'on vacili d'oru mi spiristi, E la povira mischina Cu' l'arricogghi di ccà a stasira?» E cci accumpari Re d'Amuri, e cci dici: «Lu vidi! pi la tò curisitati, si' arrivata a stu puntu.» Mischina comu lu vitti si misi a chianciri, e cci addumannò pirdunu di zoccu cci avia fattu. Re d'Amuri nn'appi piatà e cci dissi: «Ora senti zoccu avi' a fari. Vidi ca caminannu ti veni un ciumi di sangu; tu ti cali, ti nni pigghi 'na junta e dici: «Ch'è bella st'acqua cristallina! acqua comu chista 'un n'hê vivutu mai!» Appena trovi un ciumi di marcia, ti nni pigghi 'na junta e ti la vivi, e dici: «Ch'è bella st'acqua cristallina! acqua comu chista 'un n'hê vivutu mai!» Poi ti trovi 'nta un jardinu; cci sunnu 'na gran quantità di frutti; nni cogghi unu, dui, e ti li manci e dici: «Oh chi belli pira! pira comu chisti 'un nn'hê manciatu mai!» Comu vai avanti, ti veni un furnu; notti e jornu stu furnu 'nfurna e sfurna pani, e nuddu si nn'accatta quatturrana. Comu tu arrivi, dici: «Oh! chi bellu pani! pani comu a chistu 'un n'hê manciatu mai!» e ti lu manci. Jennu avanti, trovi 'na 'ntrata, e cci su' du' cani affamati; pigghi un pezzu di pani e cci lu duni a manciari. Ti veni 'na 'ntrata, tutta lorda e china di filìnii; pigghi 'na scupa e la metti a 'ppulizziari tutta. Acchianannu, 'mmenzu la scala cci su' dui giaganti, c'un pezzu di carni l'unu a lu latu, tutti lordi; pigghia 'na scupitta e li metti a 'ppulizziari. Poi comu trasi 'nta la casa, trovi un rasolu, 'na forficia e un cuteddu: pigghi 'na cosa e li metti a stricari. Quannu avi' fatto tuttu chistu, trasi ddà dintra e cci cunsigni la littra a la cummari di mè matri. Comu idda ti voli fari tràsiri, tu afferri un cascittinu chi cc'è ddà supra la tavula, e scappi. Sta' a cura chiddu ch'avi' a fari, masinnò si' morta!» Rusidda si misi a caminari; scuntrò li dui ciumi e nni pigghiò 'na junta e si la vippi e dissi: «Ch'è bella st'acqua cristallina! acqua comu chista 'un n'hê vivutu mai!» Passò lu jardinu, cugghíu li frutti; e 'nsumma fici tuttu chiddu chi cci avia dittu lu Re d'Amuri. Arrivannu susu nni la Mamma-dràa, cci cunsigna la littra; mentri chidda leggi, idda cci filía la cascittina e si metti a curriri. La Mamma-dràa finennu di leggiri la littra chiama: «Rusidda Rusidda!» Ma Rusidda 'un cci arrispunnia. Comu idda s'adduna di lu tradimentu, chiama: «Fòrficia, rasolu, cuteddu, tagghiala!» Rispunninu: «E quant'avi chi semu fòrficia, rasolu e cuteddu, quannu mai t'avi' binignatu d'appulizziàrimi?! Vinni Rusidda e nn'appulizziò.» La Mamma-dràa stizzata dici: «Scala, agghiuttitilla!» «E quant'avi ch'hê statu scala, quannu mai t'avi' binignatu d'appulizziàrimi? Vinni idda e m'appulizziò.» La Mamma-dràa arrabbiata: «Giaganti, stuccàtila!» «E quant'avi chi semu giaganti, quannu mai t'avi' binignatu di vinìrinni a scupittiari? Vinni idda e nni vinni a scupittiari.» «'Ntrata, agghiuttitilla!» «E quant'avi ch'hê statu 'ntrata, quannu mai t'avi' binignatu di scupàrimi! Vinni idda e mi vinni a scupari.» «Cani, manciatilla!» «E quant'avi ch'hê statu cani, quannu mai mi avi' accattatu quatturrà di pani; vinni idda e mi l'accattò.» «Furnu, 'nfurnala!» «E quant'avi chi sugnu furnu, quannu mai t'avi' accattatu quatturrà di pani; vinni idda e si lu vinni a'ccattari.» «Arvulu, stoccala!» «E quant'avi chi sugnu arvulu, quannu mai t'avi' vinutu a cògghiri un fruttu; vinni idda e si lu cugghíu.» «Ciumi di marcia e ciumi di sangu, annigàtila!» «E quant'avi ch'avemu statu ciumi di marcia e ciumi di sangu, quannu mai ti nn'avi' pigghiatu 'na junta; vinni idda e si la vippi.» 'Nta mentri, Rusidda caminava, e caminannu caminannu, cci vinni la cusiritati di vidiri 'nta dda cascittina chi cc'era. Grapi, e cci nescinu tanti pupi: cu' abballava, cu' sunava, cu' cantava. Stetti un bellu pezzu cu stu sviu, e li pupiddi 'un vulevanu tràsiri cchiù 'nta la cascittina; la siritina cci scurava, e chiama: «Ah! Re d'Amuri, Lu dicisti e lu facisti, 'Nt'ôn vacili d'oru mi spiristi, E la povira mischina Cu' l'arricogghi di ccà a stasira?» Cci cumparíu iddu, e cci dici: «Ah! la cusiritati ti mancia l'occhi! D'ordini mio, pupiddi, 'nfilativi tutti dintra.» S'hannu 'nfilatu tutti dintra, e Rusidda sicutò a caminari. Juncennu sutta la finestra di la Mamma-dràa, chiama a li so' cugnati Rusidda e Catarina; chiddi calanu li trizzi e la fannu acchianari. Comu la Mamma-dràa la vitti, cci dissi: «Ah! nun vinni di tia stu beni: vinni di mè figghiu Re d'Amuri.» La Mamma-dràa sfantasiava ca si la vulía manciari; ma li so' figghi cci dicìanu: «Scilirata! vi la purtò la cascittina! ora pirchì vi vuliti manciari a idda?» «Ora bonu: vidi ca s'avi a maritari mè figghiu Re d'Amuri: pigghia sti se' matarazzina, va jinchimilli di pinni d'aceddi.» Rusidda si pigghiò li 'nfurri e scinníu; si misi a caminari, e chiama: «Ah! Re d'Amuri, Lu dicisti e lu facisti, 'Nt'ôn vacili d'oru mi spiristi, E la povira mischina Cu' l'arricogghi di ccà a stasira?» Cci accumpari iddu; e Rusidda cci cuntò la cosa; Re d'Amuri jetta un friscu e fa vèniri lu Re di l'aceddi: «Subbitu, tutti l'aceddi vinissiru ccà, si spinnassiru e jinchissiru di pinni sti sei matarazzina!» L'aceddi cci jinchinu sti sei matarazzina, e iddu cumanna ca li purtassiru a la casa di sò matri. Comu la Mamma-dràa vidi sti belli matarazzina jincuti, dici: «Ah! nun vinni di tia stu beni; vinni di mè figghiu Re d'Amuri.» Li so' figghi cci dicinu: «Di cu' vinni vinni stu beni, l'avistivu li sei matarazzina vui?» La Mamma-dràa cci va a conza lu lettu a sò figghiu, e cci metti li sei matarazzina. A lu 'nnumani a sira, lu fici maritari cu la figghia di lu Re di Purtugallu; chiamò a Rusidda, e cci dici: «Vidi ca si marita mè figghiu Re d'Amuri; ccà si custuma ca quannu unu si marita, na s'avi a stari addinucchiuni cu dui torci addumati; tu t'avi' stari davanzi lu lettu di mè figghiu cu sti torci addumati.» Comu li ziti si jeru a curcari, cci vulia a menzannotti quasi un'ura; Re d'Amuri cci dici a la zita: «La vidi ca Rusidda è gràvita grossa, e 'un pò stari cchiù addinucchiuni! sùsiti tantìcchia, e fa' curcari mischina a idda, e pìgghiati un pizzuddu tu li torci addumati.» La Rigginedda si susi e fa curcari a Rusidda. Comu la Rigginedda si pigghia li torci 'ntra li manu, gràpisi lu tirrenu, e si l'agghiutti, e lu Re arristò cuntenti ca arristò curcatu cu Rusidda. A lu 'nnumani cci va la Mamma-dràa cridennusi ch'avia mortu Rusidda; ma comu vidi curcata a Rusidda dici: «Ah! sciliratuna! tu cci si' curcata 'nta lu lettu cu mè figghiu?! Tannu pozzi parturiri tu, quannu mi levu io sti manu di 'n testa.» E si misi li manu 'n testa. Cci vinniru li dogghi a Rusidda, e lu Riuzzu d'Amuri era cunfusu. E chi fa? fa cunzari un catalettu, si cci curca iddu comu avissi statu un mortu, fa sunari tutti li campani a martoriu, e a tutti li genti cci fa jiri dicennu: «Comu muriu lu Re d'Amuri!» Si fa cunnùciri sina a sutta la finestra di sò matri. Comu lu senti sò matri dumanna: «Chi cc'è cu sta battaria?» Si votanu li figghi: «E chi cci avi a essiri, ca pi quasanti vui, avi mortu nostru frati!» Comu la Mamma-dràa senti diri chistu, si leva li manu di 'n testa e curri, dicennu: «Figghiu mio, comu muriu!» Comu la Mamma-dràa si leva li manu di 'n testa, Rusidda parturisci. Lu Riuzzu d'Amuri si susi 'mmenzu lu lettu e cci dici: «Matri, io vi ringraziu, ca mè mogghi avi parturutu.» La Mamma-dràa comu senti accussì, cci veni 'na botta di sangu ('nta la sò cori!) e muríu. Lu Re di Amuri si iju a pigghiari a sò mugghieri, fici tutta 'na casa cu li so' soru, e arristau filici e cuntenti. Croccu di ccà e croccu di ddà, L'anca di .... appizzata ddà. Palermo."
  },
  {
    "text": "'Na vota cc'era un cavuciliddaru, chi avia tri figghi fimmini. Chistu, mischinu, jennu a cavuliceddi, 'un avia pututu truvari mancu un filu d'erva, tantu ca 'na jurnata cci dissi a sò figghia Rusidda: «Cci vô' vèniri cu mia a cogghiri cavuliceddi, ca forsi cu tia nni trovu quarcunu?» «Sissignura, ca cci vegnu!» Essennu nna la campagna, 'un pòttiru truvari nudda truffidda. Ora a un certu puntu Rusidda s'addunò di 'na bella funcia, e si misi pi tiralla. Ma fu 'mpussibili, pirchì era tanta radicata, ca cci fu bisognu di chiamari a sò patri. Tira, tira: ddoppu di aviri studiatu tuttidui un'ura, la funcia si nni veni, e cci cumpari un Scavu. «E chi stati facennu ccà, tuttidui?» cci dici lu Scavu. «E chi! avi un'ura chi travagghiamu pi scippari sta funcia, e 'un cci avemu pututu arrinèsciri.» «E tu (cci dici lu Scavu a lu patri) mi la vô' lassari a sta bedda figghia chi hai? ca tò figghia ccà cu mia addiventa 'na Riggina? Io ccà sutta aiu un beddu palazzu ch'è 'na musía.» Lu poviru patri cci dici: «A mia! idda l'avi a vidiri. Tu, figghia mia, cci vôi arristari cu stu signuri?» «Sissignura.» Lu Scavu cci detti a lu patri 'na vurza di dinari, e si cci licinziau. Rusidda cci dissi: «Vassia mi saluta a li me' soru.» «Comu! cci dissi allura lu Scavu a Rusidda, dunca tu àutri soru hai? e quantu nn'hai?» «Dui,» cci arrispunniu Rusidda. «Dunca, cci dissi lu Scavu a lu patri, faciti vèniri ogni tantu sti suruzzi a stu pirtusu pri vìdiri a Rusidda.» Lu cavuliciddaru si nni turnò a la casa, e cci cuntò pani pani, vinu vinu a sò mugghieri. Rusidda, coma spiríu cu lu Scavu, s'attruvò 'nta un palazzu suttirraniu, unni cc'eranu càmmari di munita di oru, d'argentu, e di brillanti. Lu Scavu cci dissi: «Vidi chi ti dicu: si tu si' fidili cu mia, e fai zoccu ti dicu io, sti ricchizzi su' tutti toi.» «Io fazzu tuttu chiddu chi vôi;» cci arrispunni Rusidda. Manciàru, vippiru, e ddoppu tri jorna, lu Scavu, cci dissi: «Ora io partu, e mancu un misi, e ti lassu sta manu di carni viva; tu ti l'hai a manciari mentri mancu io; e s' 'un lu fai, guai pi tia!» Idda mischina! si pigghia dda manu e cci prummetti di manciarisilla. Lu Scavu partiu. Rusidda, ddoppu la partenza, accuminzò a taliari dda manu, e si misi a sfrinziari dicennu: «Figghioli! e comu mi l'aiu a manciari sta manu di carni viva!» E. chi fa? pigghia la manu, la pista fina fina 'nta un murtàru e la jetta 'nta lu cumuni. S'arritira lu Scavu. «Rusidda, ti la manciasti la manu?» «Sì ca mi la manciai!» Si vôta lu Scavu e dici: «Manu, manuzza mia, unni si'? «'Nta lu cumuni,» arrispunni la manu. «Ah! dunca tu (dici iddu a Rusidda) 'un ti la manciasti la manu?! Te'!» E cci scippa 'nta un fiat la testa, e la jetta 'nta 'na cammara a munzeddu cull'àutri. Ddoppu tempu, lu patri era chi cugghieva cavuliceddi. Cci accumpàri lu Scavu e cci dici: «Vostra figghia stà cu tanta di saluti, è 'nta un palazzu d'oru e d'argentu, ma vurria quarchi soru sua pri stari 'n cumpagnia.» «Sissignura, ca dumani cci portu a mè figghia Catarina.» «Tiniti ccà,» cci dici lu Scavu; e cci proj 'na vurza di dinari. Lu patri turnò a la casa, cci cuntò lu tuttu a sò mugghieri, cci detti nutizia di Rusidda, e si pigghiò a Catarina, e fici la stissa fattetta. Ddoppu ca idda juncíu 'n campagna, e calò 'nta lu pirtusu 'ncantatu, lu Scavu cci detti la manu ripitènnucci la stissa canzuna. Catarina, puviredda, nun sappi chi fari, e cci appizzò lu còriu comu a so soru. Lu cavuliciddaru turnò a lu stissu lucali, e lu Scavu ch'era peju di lu dimoniu tantaturi, cci dissi ca Rusidda e Catarina avissinu vulutu cu iddi all'àutra suruzza, ca si chiamava 'Ntonia. «Sissignura!» cci arrispunni lu patri; e lu 'nnumani cci purtò a 'Ntonia. Ma jamu ca 'Ntonia era di li setti mìlia signati. Comu lu Scavu, a lu solitu, cci dissi la cosa di la manu, e avía a pàrtiri, idda accuminciò a machiniari comu s'avía a libbirari di stu gran 'mpiricuddu. E chi fa?! pigghia la manu, la pista 'nta un murtaru, e si la metti pi catapràsima supra lu stomacu. Veni lu Scavu: «Unn' è la manu?» «'Nta lu stomacu.» Lu Scavu va a vidi 'nta lu cumuni, e nun la trova. Allura si pirsuadi ca 'Ntonia la manu si la manciò, e iddu allura cci misi a gràpiri lu sò cori e tutti li soi sigreti. Cci duna li chiavi di tutti li cammari, e cci fa avvidiri tisori e ricchizzi 'n quantitati, ca eranu 'na maravigghia. Truvannusi sula e grapennu grapennu, 'Ntonia trasi nta 'na cammara; e chi vidi?! vidi jittati 'n terra tanti catàvari frischi frischi di Rignanti, di 'Mperaturi, di Riuzzi, di Riggineddi, e di àutri pirsuni; a cui cci mancava la testa, a cui li pedi, a cui li vrazza. Chistu è nenti. 'Nta l'àutri pirsuni 'Ntonia a cui vidi? a Rusidda e a Catarina cu li testi scippati. «Ah! suruzzi dire, essiri scaltro, astuto, ecc. mei, comu vi pirdivi!» Ddà 'n terra cc'era un pignateddu cu 'na certa cosa dintra. 'Ntonia pigghia lu punzeddu, l'abbagna 'nta dda cosa, e l'unta supra lu coddu di Catarina. Catarina arriveni, e s'abbrazza a 'Ntonia: 'Ntonia fa la stissa cosa cu Rusidda, e arriveni Rusidda; ddocu, strinciuti e vasati, ch'era 'na vera tinnirizza a vidilli. 'Ntonia si pigghia di curaggiu; e unu appressu all'autri fa arrivìsciri a tutti li morti. Sti morti avìanu persu la vita pi manu di lu Scavu, comu li dui figghi di lu cavuliciddaru; e la maravigghia è ca nun passavanu mai, ma arristavanu sempri comu s'avissiru mortu allura. Nun si pò diri nè cuntari lu fistinu chi cci fu quannu arrivisceru tutti. Cu' s'abbrazzava a 'Ntonia ddi ccà, e cui si l'abbrazzava di ddà; unu si la valeva pigghiari pi figghia, n'àutru pri matri, n'àutru pi mugghieri; n'àutru cci vuleva dari lu regnu. Ma 'nta mentri, lu tempu passava, e tutti s'accurdaru ca 'Ntonia avia a essiri la mugghieri di lu Riuzzu di Purtugallu; comu di fatti fu. Lassamu a chisti e pigghiamu lu Scavu, ca quannu s'arritirò dintra e vitti tutti li cammari aperti, e li morti arrivisciuti, e li dinari ca quasi 'un cci nn'eranu cchiui, arristau comu un 'ntamatu. Vulía fari, ma chi avía a fari? cà nun cc'era cchiù rimèddiu... All'urtimu iddu era un magàru, e spirimintò stu 'ngannu. Si fa chiùjri 'nta 'na bella scaffarrata, e si fa purtari 'n Portugallu. Chiddu chi purtava sta scaffarrata la porta sutta lu Palazzu riali, e abbannía: Chi bellu scavu! Cu' lu voli accattari! Giustu giustu affaccia lu Riuzzu e la Rigginedda. Lu Riuzzu dici: «'Ntonia, lu vulemu accattari stu beddu scavu!» 'Ntonia, comu lu cori cci avissi parratu, nun cci dici nè sì nè no. Lu Riuzzu l'accattò, e lu fici purtari dintra pi galantaria. Veni la notti: lu Scavu era chiusu cu la chiavi di dintra, e comu si vitti 'nta la cammara di la Rigginedda, grapi pi nèsciri e fàricci la magaria. 'Ntonia, ch'era menza appinnicata, grida: «Olà, olà!» Currinu li 'cammareri e nun vidinu a nuddu. Stà n'àutru pizzuddu, e lu scrùsciu si senti arreri: «Olà, olà!» Ma li cammareri nun vidinu a nuddu, pirchì lu Scavu nun s'arriminava e paría 'na statua. A la terza vota, 'Ntonia s'adduna di tutti li musioni di lu Scavu, e comu grida olà! olà! lu fa attapanciari pi li manu e pi li pedi, e lu fa mettiri 'nta 'na gàggia di ferru. Allura mannaru la nutizia pi tutti li Rignanti; li Rignanti curreru tutti 'n Portugallu pri fàricci sivìzii a stu Scavu e scuttàrisi la vència di chiddu ch'avíanu patutu pi stu sciliratu cani. E tanti cci nni ficiru, e tanti cci nni dissiru ca lu Scavu nni muríu. Allura si fici 'na gran festa. Iddi arristaru filici e cuntenti E nui semu ccà e nni stricamu li denti. Palermo."
  },
  {
    "text": "'Na vota cc'era un uortu di càvuli. L'annati sempri cci su' scarsuliddi; si partieru du' fimmineddi: «Cummari, jàmunni a cull'ri quarchi cavuliddu.» Rispunni l'àutra: «E chi sapemu cu' cc'è.» «Eh bonu! ora va' affacciu io e vidu cu' cc'è pi guardianu.» Affaccia; dici: «Nuddu cc'è. Jamuninni!» Si partièru, e jeru nni st'uortu: cuglièru du' belli fasci di càvuli, e si nni jeru. Li câluzzi si li mangiaru billissimamenti. Lu 'nnumani matinu, cci jeru arreri; ma l'àutra cummari avia lu scantu ca cc'era lu jardinaru; 'un vittiru a nuddu, e cci jeru. Cuglièru n'atri du' fasci di càvuli, si li mangiaru, e finiu. Lassamu stari a chisti chi si mangiaru li cavuluzzi, e pigghiamu a la vecchia, ch'era la patruna di l'uortu. Comu affaccià 'nni l'uortu: «Gèh! tutti si li mangiàru li câluzzi! Ora cci pensu io... Ora pigghiu un cuani, l'attaccu davanti la porta, e comu iddi viennu, lu cuani sapi iddu nsocchi avi a fari.» Lassamu a la vecchia chi attaccà' lu cuani pi guardianu, e pigghiamu a li cummari. Si vôta na di li cummari: «Jamu a pigghiari li càvuli?» «No cummari, ca cc'è lu cuani.» «È nenti: pigghiamu duranedda di pani duru, cci lu damu a lu cuani, e accussì facièmu chiddu chi vulièmu.» Accattaru lu pani; avanzi chi lu cuani abbaja, iddi cci jittaru lu pani; la cuani si zittì', cuglièru li càvuli, e si nni jeru. Affaccia la vecchia e vidi sta ruina. «Ah! 'nqua tu cci li facisti cògliri li cavuli! tu nun si' bonu di guardari; levati di ccà.» E cci avi misu pi guardianu un gattu; e la vecchia ammucciata intra; ca comu lu gattu facía miu! miu! idda avia a jiri a 'ggargiari a li latri. Lu 'nnumani, dici la cummari: «Cummà', jamu a pigghiari li càvuli?» «No, cummari, ca si cc'è lu guardianu, guai è pi nù'.» «Nenti, jàmucci.» Comu vittiru lu gattu, pigghiaru durana di purmuni, e prima ca lu gattu fici mì'!, cci lu jittaru, e lu gattu 'un dissi nenti. Iddi si cuglièru li càvuli, e si nni jeru; comu lu gattu finiu di manciari lu purmuni, fici miu! miu! La vecchia affaccià'; ma nun vitti a nuddu. La vecchia pigghia lu gattu e cci scaccia la testa. Dici: «Ora cci mettu lu guaddu; 'n cantannu chi fa, io affacciu, e accussì l'ammazzu a sti latri.» granu, cent. di lira. appena verrebbero. Aggargiàri, afferrari per la gola. Dici lu 'nnumani la cummari 'mprisusa: «Jàmucci a cògliri li càvuli.» Gnanò, cummari, ca ccli lu guaddu.» Pigghia la cummari e dici: «È nenti, pigghiamu lu scagghiu, e cci lu jittamu, e lu guaddu nun canta.» E accussì ficiru. Mentri lu guaddu si manciava lu scagghiu, iddi cuglièru li cavuli e si nni jeru. Comu la guaddu spiddì' di manciàrisi lu scagghiu, cantò: Cucurucù! Affaccia la vecchia, e vidi li càvuli cugghiuti; pigghia lu guaddu e cci tira lu cuoddu, e si lu mangià'. Poi chiamà' un viddanu e cci dici: «Scavàti un fuossu, quantu sugnu longa io!» Si metti longa longa intra ddu fuossu, e si misi cu l'aricchia di fora. Lu 'nnumani matina, cci vannu li cummari, e 'ntra l'uortu 'un vittinu mancu a un'arma. La vecchia s'avia fattu fari lu fossu unni lu violu ch'avianu a passari li cummari. Passàru, e 'un si nn'addunaru; jeru a cògliri li cavuli e si nni jeru. A lu turnari, chidda gràvita guarda 'n terra, e vidi 'na fùncia, ca era l'aricchia di la vecchia: «Oh cummari, chi bella fùncia!» si cala e tira, tira, tira; cu 'na furzata trâru la vecchia. «Ah! dici la vecchia, vuàtri siti chi m'aviti cugghiutu li càvuli? Aspittati chi vi fazzu vidiri io.» E afferra a la gràvita. Chidda fu fatta di piedi e si nni fuiju. Comu la gnirnò, gnursì. vecchia aggranfà' a la gràvita: «Ora t'hê manciari viva viva!» «Bonu: io vi prumettu ca comu io figghiu, a li sidici anni chi avi mè figghiu, vi lu mannu; e vi l'attennu sta prumissa.» «'Nqua buonu, dissi la vecchia; cògliti li càvuli chi vôi, e ti nni vai, ma pensa la prumissa chi m'avi' fattu.» Mischina, cchiù morta chi viva, si Luisi, pur palermitano, e in risposta a chello di lu Catinella. Veggasi in quante maniiri proprie e figurate è significato l'atto di la fuga:"
  },
  {
    "text": "Si la sulau; lu stigghiu si cugghíu; Gia pruvuli di bottu addivintau; Santi pedi, ajutatimi; spiríu. Sticchia e vassinni; a curriri appizzau; Si l'allippau; marciau; si la battiu; Si la sfilau; la coffa si pigghiau; Addivintau diavulu; partiu. Sti modi ed àutri lu Sicilianu Li 'mpasta, li rimpasta, cància e scància, Pirchì lu diri nostru è supraumanu. L'avi sti frasi la Spagna, la Francia? L'avi lu 'Nglisi? l'avi lu Tuscanu? Ch'hannu aviri! la pesta, chi li mancia!"
  },
  {
    "text": "Cci sugnu scavu, Don Vicenzu miu! Sicula lingua è 'na pinna di pau, Cuturi setti milia cci nni vju. Cu fuj, si dici puranchi sgriddau; Scappau; li tacchi 'n culu si mittiu; Misi l'ali; saitta addivintau; 'Nfruariddau; sgattau; si nni iju. Eu, Don Vicenzu, su' sicilianu, nni va a la casa: «Ah! cummari, vu' vi nni fujistivu, e io arristai 'nta li guai, e cci prummisi a la vecchia chi nsocchi mi nasci, a li sidici anni, cci l'aiu a dari a la vecchia.» «'Nqua chi vi vuogghiu fari!...» Ddoppu du' misi, lu Signuri a la gràvita cci fici la grazia di na fimminedda: «Ah! figghia mia, ci diceva idda a sta fimminedda, io t'addievu, ti dugnu minnuzza, e àutru t'avi a manciari!...» e ciancía la povira matri. 'Nqua arrivannu sta picciuttedda a sidici anni, idda niscía, cci java a'ccattari l'uogghiu a la matri. La vecchia 'na vota la scuntrà; dici: «A tia picciuttedda, di cu' si' figghia?» «Di la gnà Sabbedda,» (pr' esempiu) (m'ammuntùu io stissa, pirchì i' nun cc'era ddà). «Cci avi' a diri a tò matri: la prumissa. Tu ora t'avi' fatE si lu ciricòppulu mi mancia Pri navicari a un munnu supraumanu; Nun vòtu l'occhiu a la Spagna o a la Francia, Mancu a la puisia di lu Tuscanu: La mè Musa 'n Sicilia scància e mancia. A tutti chesti modi per esprimiri lu fuggiri aggiungansi chesti altri: stappariddari, dari di pedi, allampari, struppiddari, squagghiari, sfilittari, furaggiarisilla, arrampari, arrancari, addivintari cinniri, attimpari, 'mpanniddari ecc. tu bedda grannuzza (ci dicia); si' saprîta, (e l'anguliava a la carusa). Te' ccà, pìgghiati sti ficu, e portali a tò matri. La picciridda iju nni sò matri e cci cuntà' la cosa: «Mi dissi la vecchia: la prumissa?» «Chi cci prummisi?» dici la matri; e si misi a ciànciri. «Pirchì cianci Vassìa, matri?» E sò matri 'un cci dicía nenti. Ddoppu un pizzuddu di stu chiantu, cci dissi a la figghia: «Si ti scontra la vecchia, cci dici ca ancòra è picciridda....» Lu 'nnumani assira la picciridda iju pi l'uogghiu arrieri, e scuntrà' la vecchia e fici la stissa cosa arrièri. 'Nqua sò matri dici: «O ora, o di ccà a n'âtri du' anni, di sta figghia mi nn'aiu a dispisari....» si vôta cu la figghia: «Si scontri la vecchia, cci dici: Cummari, unni la vidi si la pigghia la prumissa.» 'Nqua' spunta la vecchia: «Chi ti dissi tò matri?» «Unni la vidi si la pigghia.» «'Nqua veni ccà cu la nanna, ca ti duna tanti cosi;» e si pigghia la picciotta. Comu arrivà' intra, la firmà' 'nta 'na casuzza, e cci dissi: «Mànciati 'nsocchi cc'è.» Passatu longu tiempu, dici la vecchia: «Vogghiu vidri s'idda è grassa.» Cci avia un pirtusiddu 'nti la porta: «Talè, Pidda, (pr' esempiu), projimi lu jiteddu.» La picciridda scartra, passa un surci, cci tagghia la cuda, e cci la proj a la vecchia. «Vih! chi si' magra, figghia; mangia a la nanna, mangia, ca si' magra.» 'Nqua passannu n'âtra pocu di tiempu: «Nesci, figghia mia, quantu ti víju.» La picciuttiedda nisciu di ddà intra: «Ah! chi si' biedda grassa; oj âmu a fari lu pani.» «Sissignura, nanna, ca io tutti cosi sàcciu fari.» Comu finièru lu pani, la vecchia cci fici famiari lu furnu: «Famía a la nanna.» La picciridda si misi a famiari stu furnu; lu scupau, e tuttu. «Va! a la nanna, cci dici la vecchia, 'nfurnamu.» «E io, nanna, chi sacciu 'nfurnari! tutti cosi sacciu fari, ma 'nfurnari no.» «'Nqua 'nfurnu io; tu projimi lu pani.» La carusa piglià' lu pani, e cci lu prujia; la vecchia dici: «Pigghia 'na valàta ca chiujemu lu furnu.» La carusa dici: «Io nanna, chi cci la fazzu a jisari sta valàta?» «'Nqua la jisu io!» dici la vecchia. Comu la vecchia si cala, la carusa la pigghia pi 'n'anca, e la jetta 'nti lu furnu, pigghia la valàta e l'attuppa. «E ora com'aiu a fari qua? Ora spiju unni jè mà matri.» 'Na vicinedda la vidi: «'Nqua tu viva si'?» «'Nqua morta aiu ad essiri? Sapiti chi vi dicu: Circatimi a mà matri, quantu la viju.» Ha pigghiatu la fimmina, e avi chiamatu la matri. La matri va nni la casa di la vecchia, e la figghia cci cuntà' tuttu; e àppinu la gran cuntintizza, cà arristaru patruni di tutti cosi. Iddi arristaru filici e cuntenti fo?) E nuàtri semu senza nenti. Vallelunga."
  },
  {
    "text": "Si raccunta chi 'na vota cc'era un Re e 'na Riggina; ed avianu na figghia e la vulianu maritari. Lu Re fici jittari un bannu, chi tutti li Rignanti cuncurrissiru ni lu palazzu di lu Re. E già cuncurreru tutti. Lu Re si pigghiau a bracciu a sò figghia pri vidiri siddu cci piacía qualcunu di chiddi pri maritarisi. Idda cu sò patri li girau tutti, e nun cci piaceru nuddu, e pirciò si nni jeru tutti. Fici banniri arrèri pri la città di cuncurriri allura li Principi; iddi vinnuru, e lu Re li fici girari tutti a la sua figghia. Primittemu ca tutti li dui voti cci fici un larghissimu trattamentu. Li girau e nun cci piaceru nuddu arreri. Fici jittari arreri lu bannu pri cuncurriri tutti li Baruna, Cavaleri e Profissura. Girànnuli tutti e nun cci piacennu nuddu di li Cavaleri e di li Baruna, idda si scigghíu un Professuri forestieri. La figghia sùbbitu dissi a lu Re: «Patri miu, chistu è lu miu spusu.» Lu patri detti piaciri a la figghia, e la fici spusari. Lu zitu allura risulviu di pàrtiri. E già la cunnucíu a licenziàrisi cu sò patri e sò matri. Parteru cu tutta la truppa di li suldati. Li suldati ni lu viaggiu mìsiru a diri a lu spusu Riuzzu: «Maistà, pranzamu.» «A st'ura nun si pranza!» Jìanu facennu qualchi pocu di via e cci dicianu lu stissu, e iddu cci rispunnia: «A st'ura nun si pranza.» Li suldati, nun putennu cchiù risistiri, affirraru tutti li petri a muzzicuna, e poi lassàru sula a la Riggina cu lu sò spusu. Poifinalmenti arrivaru a chiddu puntu chi dicia lu zitu, e battìu la vìria tri voti. Si apri na grutta e lu spusu cci dissi a la spusa: «Trasi ccà.» «Iu mi scantu,» rispunniu la giuvina. «O trasi, o puru ti ammazzu!» Finalmenti trasíu. Trova ddà na cammara tutta china di morti, chi avia 'ncatastatu iddu. Lu zitu cci dissi: «Li vidi chisti morti? Tutti l'hai a carriari tu ad unu ad unu lu jornu. L'hai a mettiri a l'addhitta tutti.» La giuvina accussì fici. Poi nun putennu risistiri cchiù a fari stu 'mpegu, risulvíu ca si ni vulia jiri cu sò patri ni li so' paisi. Si ricurdau la giuvina di na zia sua avìricci datu na pezza: chista la tinía ni lu cantaranu; lu grapi, e lu cantaranu cci parrau e cci dissi: Cumanna, cumanna! Idda rispunniu: «Iu cumannu ca mi ni vogghiu jiri ni lu miu paisi cu miu patri e mia matri.» Subbitu di aviricci dittu chissa parola, nesci na palumma bianca, e la palumma ci dissi: «Cumanna ca ti fazzu nzoccu vôi. Ma iu ti dicu di fari na littra a tò patri, ca cci la portu iu cu lu pizzu.» Accussì fici. La palumma cci la purtau e cci la pusau supra lu tavulinu a sò patri. Sò patri la liggíu subbitu e la palumma aspittau. Cci fici lu riscontru e cci dissi: «'Nformati, o figghia mia, d'iddu stessu, nzoccu cci voli pri tu putiri nesciri. La palumma subbitu cci la purtau. Idda comu vinni sò maritu cci dissi: «O maritu miu, quantu si' giarnu, quantu si' mortu!» e cci lu dissi a bella posta pri fàricci sbummicari li virmiceddi pri poi diricci chi cosa cci vulia pri jirisinni. Idda si sunnau e cci dissi: «Nun sai nenti? Iu mi sunnaiu ca iu niscía di ccà!» «Oh si tu vulissi nèsciri di ccà, assai cosi avissi a fari! Primu primu è chi cci voli un figghiu Settimu qualunchi.» Subbitu idda avennu 'ntisu ssi paroli, la palumma cci li purtau li paroli a sò patri. Sò patri cci scrissi chi cci mannava la truppa, e si misi in cerca la truppa di chistu figghiu Settimu. Comu jeru in cerca di stu figghiu Settimu, si ni jeru pi li giardina; 'ntra sti giardina cc'era 'na lavannara e curava tila. In vidennu la truppa si spavintau, e dissi: «Ora sì ca mi arròbbanu la tila.» E si la 'ncatastau cu primura pirchì si scantava. La truppa pirò cci dissi a la lavannara: «Nun ti scantari cà nui nun vinemu pri arrubbari; ma vulemu sapiri cchiù tostu unni si putissi truvari un figghiu Settimu.» «Oh, mi cridia chi cosa era, dissi la lavannara. Iu ni aiu unu pri vermicelli. Settimu di Maria, Fammi passari lu friddu a mia! l'appuntu.» «Dunchi nui ni lu vulemu purtari.» La lavannara già cci cunsignau a sò figghiu. Iddi cci dissinu allura: «Veni ccà cu nui a scarzarari la Riggina.» Iddu cci dissi: «Lassàti fari a mia ca sàcciu fari tutti cosi.» E si ni jeru pri la Riggina. Lu figghiu Settimu battiu la vìria tre voti e si grapiu la grutta. La Riggina allura si fici truvari pronta, si fici la trùscia e si ni jeru cu tutta la truppa di li suldati. Comu iddi caminavanu, in un giardinu vittiru 'na vecchia; la salutaru e si ni jeru. Poi pirò lu latru chi si ricugghíu ni la grutta, vitti ca nun cc'era la Riggina, e dissi: Tradimentu, tradimentu! Si misi 'n caminu, a jiri a 'ssicutari la Riggina. Iju pri taliari ni li giardini e vitti a dda vecchia surda. Iddu cci spijau: «Forsi aviti vidutu passari un Re ed na Riggina cu la truppa e li suldati?» Idda cci rispusi a lu stornu pirchì era surda: «Chi voli cavuli, vrocculi, cavulicappuccia?» E già li cuminciau a cogghiri. Ma chiddu chi si vitti cumplimintari sti cosi cci dissi: «Iu nun cercu chissu. Iu vi dicu siddu aviti vidutu passari un Re ed na Riggina, cu 'na truppa di suldati.» Idda cci dissi: «Chi voli Vossignuria: acci, cipuddi e citrola?» E cci li ija a cogghiri. Ma chiddu: «Iu nun cercu chissu, la pesta chi vi vegna! iu vi dicu: la Riggina, la truppa e lu Re.» Idda rispusi: «Vassía chi si voli cunfissari?» «Vi vegna la pesta! La vidistivu la Riggina cu lu Re e la truppa?» «Chi voli sentirisi 'na missa? Ora cci la sonu!» E la vecchia si misi a sunari. Iddu pirò, 'ncuitatu, la lassau sula e si ni iju. Lu figghiu Settimu 'ntra chissu stanti l'arrivau a la sò casa, a la Riggina, nni la casa di lu Re, e fu prisenti nill'àutru matrimoniu di la Riggina chi fici c'un Riuzzu di la Siberia. Lu latru Riuzzu pirò ija spii spii, e si 'nsignau l'arti di fari quatri pri cusì iddu putirisìcci chiudiri e fàrisi purtari di (da) n'àutru dintra li quatri. E paisi paisi, si ni iju a parti luntanissimi, e facía vinniri sti quatri. Finalmenti pirò arrivaru ni la città unni era la Riggina. La Riggina, chi era affacciata, chiamau a chiddu chi li vinnia: vitti li quatra, e si ni pigghiava unu pri mettrisillu ni lu capizzu. Lu Riuzzu cci spijau: «Riggina, chi aviti cumpratu?» «Haju cumpratu un quatru pri capizzali.» Cci detti li dinari e chiddu si ni iju. Lu quatru era chiusu cu tre catinazzi. La notti comu si curcau lu Re cu la Riggina, lu latru niscíu, pigghiau un bigghiettu e lu misi sutta lu chiumazzu di lu Re. Mentri chi iddi durmìanu, iddu grapíu un catinazzu, e fici scrùsciu. La Riggina scantànnusi di sta cosa, misi a chiamari a sò maritu dànnucci pizzuluna pricchì nun si putía sdruvigghiari a causa di ddu bigghiettu chi era cu la magaría. Di tutti sti pizzuluna e cosi un nni sintía nenti. Lu latru grapi lu secunnu catinazzu, e lu Re nun sintía nenti. La Riggina, scantata morta, lu sintía. Chiddu grapíu lu terzu catinazzu e iddu niscíu, e cci dissi: «Ccà mi si'! sùsiti ora, e pigghiami li forfici quantu ti tagghiu li capiddi.» Idda currennu pri li fòrfici tirau a lu Re pri la manu, lu jittau 'n terra, e di sutta lu chiumazzu cadennu lu bigghiettu, lu Re si risbigghiau. Lu Re si susi, sona la trumma, e fa arricogghiri tutti li suldati. Li suldati ammazzaru lu latru, e finiu. Favula scritta, favula ditta, Diciti la vostra, ca la mia è ditta. Polizzi-Generosa. Stretta la fogghia sia, larga la via, Dite la vostra, che aiu detto la mia. E cu variante che trovasi anche in BATACCHI: Zibaldone, IX: Lu fosso sta fra lu campo e fra la via, Dite la vostra, che aiu detta la mia. Vedi pure T. GRADI, Racconti, pag. ; V. IMBRIANI, Nov. fior.; A. DE GUBERNATIS, Nov. di S. Stefano. Di Lommardia lu CHERUBINI, Vocabolario milanese, nota chesta: E poeù gh' han miss sù la saa, l'asèe e l'oli d'uliva, E la panzanega l'è bella e finida. In Venezia (BERNONI, pag. ): Longa la tua, curta la mia; Conta la tua, chè la mia xè finìa."
  },
  {
    "text": "Si cunta e s'arriccunta stu billissimu cuntu. 'Na vota cc'era 'na mamma cu setti figli fimmini; sti figli filavanu. Cc'eranu setti latri e capitaru a sta casa e tuppiàru: «Mamma granni, mamma granni!» «Cu' è dduocu?» «Nuàtri sièmu.» E cci apríu. Comu trasièru: «Ora nuàtri viniemu pi 'na picciotta.» «E pirchì la vuliti?» «Pirchì li nostri mogli nun hannu 'na picciuttedda e nn'hannu bisuognu:» «Tresa, dici la matri, cci vô' jiri tu, a la matri?» «Sissignura!» Hannu pigghiatu li latri un sacchiteddu di dinari e cci l'hannu datu a la matri; e si pigghiaru la picciuttedda. Comu si nni jeru, la pigghiaru e la purtaru 'nta 'na casina. La sira hannu manciatu, e cci hannu datu tutti li chiavi a Tresa; ma chidda di 'na cammara nun cci la dièttiru. La matina comu agghiurnau, Tresa si susíu e s'arrisittò li cammari, manciau, e misi a firriari la casina. Firriannu, trova la chiavi di la cammara chiusa. Dici 'ntra idda: «Oh! ora vogghiu vidiri chi cc'è ccà intra.» Grapi e ristau menza dintra e menza fora, e muríu. Hannu vinutu li latri e l'hannu chiamatu, ma idda un rispunneva. Aprièru, l'hannu truvatu morta. Dici un latru: «Centu, e centu e unu! arrièri a la vecchia âmu a essiri, a la mamma granni.» Hannu partutu, e hannu jutu nni la mamma granni, la matri di Tresa. «Oh! figghiuzzi, arriéri vinistivu?» «Cu vostra figghia 'un cci putiemu cummattiri, ca voli all'àutra soru sua.» «Peppa, cci dici la matri a la secunna, cci vô' jiri tu, ca va' a vidi a tò soru?» «'Nca cci vaju, mamma.» Pigghianu li latri, e cci dunanu un sacchiteddu di dinari: «Ccà, pigliàti, ca vostra figghia vi manna stu cumplimientu.» Si pigghiaru a Peppa, e si la purtuàru a la casina. Comu idda arrivau, 'un cci dissi a li latri nè «unni è mè soru» nè nienti; pigghia e si pigghia li chiavi: e la chiavi di la cammara nun cc'era. Lu 'nnumani iddi nèscinu, e cci dicinu a la picciotta: «Peppa, tu vidi ca oggi vuliemu manciari carni a stufatu»; e si nni niscièru. Comu si nni jeru, idda si misi a firriari li cammari, e truvau la chiavi. Dici: «Ahn! ccà ora trovu a mè soru, e cci dugnu a manciari. Apri, e resta menza dintra e menza fora, morta. Vennu li latri e si misiru a chiamari; dici unu: «'Un chiamari, ca chidda certu ristà' morta, ca vulia circari a sò soru.» Acchianaru, e la vittiru morta; la pigghiaru, e la jittaru nni la cammara cull'àutri morti. Hannu partutu e si nn'hannu jutu nni la mamma granni» «Oh! dici la mamma, e li me' figli?» «Oh! li vostri figli su' tanti! La cosa è ca nun cci putemu cummattiri, cà vuonnu all'àutri soru. Arrispunni la vecchia: «A tia, Lurita, cci vò' jiri tu?» «'Nca cci vaju.» Hannu pigghiatu li latri e cci hannu datu 'na pocu di dinari a la vecchia: «Vegna ccà, li vostri figli v'hannu mannatu sti dinari pi cumplimientu.» Hannu pigghiatu e s'hannu purtatu a Lurita a la casina. Cci cunsignaru li chiavi e idda muríu comu all'àutri; e accussì na appressu all'àutra, li latri si li carriaru a tutti setti: a Tresa, Peppa, Lurita, Rusidda, Cicca, Ancila e Salvatura, ch'era la cchiù nica di tutti, ma era attrivita granni. Comu Salvatura arrivau, circau di li so' soru: «Ih! quantu cosi chi vô' sapiri! cci dicinu li latri: mancia e vivi, e di li to' soru 'un ti nni 'ncaricari.» «Ihn! 'nca 'na vota ca un mi lu vuliti diri, chi nn'aiu a fari! (dici Salvatura). 'Un ni parramu cchiù.» La matina agghiurnau e firriau li cammari, trova la chiavi, e apri la cammara unni cc'eranu li so' soru. Comu apri, senti un lamientu: Muoru! Gesu! ca era un figghiu di Re, ca li latri l'avianu arrubbatu e lu jittaru 'mmenzu tanti muorti. «Ti precettu, cci dici Salvatura, pi Diu e pi li Santi! Chi cosa si'?» «Io sugnu lu figghiu di lu Re di Spagna; ca li latri m'arrubbàru, e mi jittaru ccà intra.» «Tu mi pigli pi muglièri ca io ti nièsciu di ccà intra?» «Macari Diu! ca arrivannu a Palazzu riali, la curuna di mè matri l'hai misa tu.» 'Nca lu niscíu di ddà intra, lu ficca intra un vagnu, e poi dintra un saccu, e cci dissi: «Statti ccà, ca stasira vidièmu comu t'aiu a nèsciri di ccà intra.» Vinniru li latri: «Salvatura!» «Viègnu! Viègnu!» «Ah! chista nun cci trasíu 'nta la cammara; (dicinu li latri tutti cuntenti) chista cci assisti cu nuàtri.» Comu trasièru, idda cci cunzau la tavula, e li fici manciari. A menzu manciari idda cci dissi: «Ora picciuotti, oggi attruvai 'na chiavi, e vitti tanti pignateddi nni sta cammara; chi si fa cu sti pignateddi?» Arrispunni unu: «Quantu cosi chi vôi sapiri!» ma puru, li latri l'hannu pigghiatu, e l'hannu purtatu a vìdiri ca cu li pignateddi untavanu li firiti, e li morti arrivinièvanu. Lu 'nnumani partièru e cci dissiru: «Salvatura, vidi ca nuàtri partièmu e mancamu setti jorna; tu nun avi' ad apriri a nuddu, mancu si fussi tò matri.» E partieru. Comu iddi si nni jeru, Salvatura trasi 'nta la cammara, e cci dici a lu figghiu di lu Re: «Ddha! nun ti mòviri di ccà, ca io vaju a viju jusu si cc'è un sceccu, si cc'è cuttuni, socchi cc'è; e nni nni jemu.» Ha jutu jusu e avi truvatu lu panàru, la visazza, la vardedda, lu cuttuni e lu sceccu. Acchianà' supra: «Ddha! jamunìnni, cà tutti cosi su' priparati.» Jinchiju la visazza di cuttuni, e 'nficcà' lu Riuzzu 'mmenzu lu cuttuni 'nta la visazza. Ha pigghiatu lu sciccareddu, cci jittau supra la visazza; idda si vistíu pizzàru, cu lu panaru a lu vrazzu e 'na virga, e si misi a cacciari lu sceccu Ha fatta 'na pocu di via luntanu; e scuntrau, spavientu! a li latri. Li latri comu arrivanu, idda dici: «Accà! setti figli aiu, e un li pozzi manténiri....» «Fèrmati dduocu!» cci dicinu li latri. «Ah! pi l'Armuzzi decullati, ca aiu setti figli e un' li pozzu mantèniri.» «Aspetta!» Tira un latru la spata e detti a la visazza, e niscíu tantu cuttuni. Arrispunni unu di li latri: «E làssalu jiri, ca cuttuni nn'hai 'na casa.» 'Nqua comu iddi la lassàru, idda sicutò a caminari dannu a lu sceccu di luongu. Arristava n'autru latru ch'era nn'arreri, l'ultimu. Si vôta chistu: «Aspetta aspetta.» Si vôta Salvatura adaciu: «Eh! Riuzzu, semu morti!...» «Aspetta,» dici lu latru; e vosi vidiri la visazza. Vitti lu cuttuni e la lassà' jiri. Idda caccià', e agghicau 'nta dda cità di Spagna. Comu è ca 'nta li paniiri a lu braccio e na verga, e si pose a cacciari l'asino. purtuni cci su' li scarpara, cci dissi Salvatura a lu scarparu di lu purtuni di lu Re: «Dicìticci a la Riggina si voli accattari cuttuni!» Arrispunni la vecchia di lu scarparu: «E ch'avi a'ccattari, la Riggina, ca persi lu beddu figghiu, e nun avi testa di cuttuni.» «E allura dicìticci a la Riggina ca io cci purtavi a sò figghiu.» «Macari Diu! ca la Riggina duna un premiu!» «Talè (dici lu scarparu) stu pizzarieddu ca porta lu figghiu di lu Re!....» Comu acchiana, cci porta la nutizia; scarricanu la visazza e sbrugghiaru a lu figghiu di lu Re. Comu iddu niscíu di la visazza, dissi: «Ah! matri mia, chistu 'un è pizzàru, ca èni donna; perciò mi l'hêju a spusari io, cà idda m'avi liberatu di 'mmenzu li muorti e li latri.» Lassamu ad idda, e pigghiamu a li latri. Comu ficiru li setti jorna, jeru a tuppiari 'nti la casina, e nuddu cci arrispunnia. «Salvatura, Salvatura!» Quali Salvatura e Salvatura! «Va! (dici unu) ca la canzuna è cantata; picciotti, chiddu pizzàru chi scuntramu 'nta la strata, era idda cu lu figghiu di lu Re.» «Gora gora gora, dici lu capo, l'âmu a jiri a'mmazzari.» Partièru: arrivaru a Spagna e spijaru a la vicchiaredda di la 'ntrata; e la vicchiaredda cci dissi: «Vinni lu figghiu di lu Re, cu 'na pizzaredda bedda bedda; ca gora cci misiru 'n testa la curuna di Riggina.» «V'abbasta l'anima a vui, cci dicinu li latri, purtàricci stu pizzinieddu sutta lu chiumazzu di lu Riuzzu? E vi damu stu cumplimientu.» La vecchia pi lu cumplimientu acchiana, e cci misi la pulisicchia sutta lu cuscinu. Comu a idda la vitti sula, scinníu jusu e cci lu iju a diri a li latri. Acchiananu li latri e cci dicinu: «Ah! signura Rigginotta, siti addivintata Riggina?! A vui, mamma granni, va priparati 'na quadàra d'uogghiu; e ficcàti luci, cà gora cu la signura Rigginotta nni parramu. Signura Rigginotta, ora v'aviti a spugghiari. Vui, mamma granni, vuddi la quadàra?» «Vuddi!» dici la mogli di lu scarparu. La Rigginotta tira a sò maritu, cadi la pulisina, e sò maritu si sdruvigghiau, e cu sò maritu si sdruvigghiaru tutti. Vulistivu vidiri a li latri! cu' s'allavancava di ccà, cui s'allavancava di ddà, murièru tutti. Dduoppu chistu, la Rigginotta scinníu cu lu zitu: e vannu nni la cucina; cc'era la vecchia chi vuddía l'uogghiu. Lu Re cci dissi: «E cu st'ogghiu ch'âti a fari?» Idda un lu canuscíu e cci dissi: vùgliri. «'Nqua! cci avièmu a ficcari a la Rigginotta.» Pigghiaru a la vecchia, e la jittaru ddà intra 'nta l'uogghiu. Si nn'acchianaru; e si spusaru, a quattru botti. Iddi arristaru maritu e mugghieri, E nuàtri comu tanti cannileri. Vallelunga."
  },
  {
    "text": "Cc'era 'na vota 'na maistra, ch'avia dudici discipuli, e li 'struia a cùsiri di tutti sorti di maneri. Sta maistra la trasuta di la casa l'avia dintra la cità, e li finistruna fora. Ora idda 'na jurnata dissi a li picciotti: «Si vuatri v'ajutati, io Duminica vi fazzu 'na bella manciata di gnòcculi.» Li picciotti travagghiaru a cùsiri, e la Duminica àppiru la manciata. Manciàru, si divirteru, e cci arristaru gnòcculi pi la sira. Cci dissiru a la maistra: «Nui stasira arristamu ccà cu vassía; quann'è cchiù notti, nni li quadiamu.» La maistra cci dissi: «Io chi aiu lettu pi tutti! Io mi vaju a curcu, e vuàtri poi sciampagniati.» Ora 'ntra sti picciotti cc'era 'na figghia di mircanti, ca avia li veri curnìci; la sira jeru pri quadiari li gnòcculi, si cci astuta lu lumi, e arristaru a lu scuru. Si vôta la figghia di lu mircanti: «Sapiti chi vi dicu, picciotti? attaccatimi cu li linzola e calumàtimi jusu, ca vaju a'ddumari la cannila ddà unni cc'è lustru.» La calumaru, e idda curríu. Comu junci a lu lumi, vidi 'na porta aperta: «Ddoràzia!» e 'un vidi a nuddu. Ma vidi 'na tavula pi dudici pirsuni. Trasi 'ntra la cucina e dalla credenza che i diavoli abbian li corna. senti un ciàuru ca era 'na musía. Pigghia tuttu lu manciàri e si lu porta: e santi pedi ajutatimi! Stu lucali appartinía a dudici sbannuti; idda turnau nni la maistra: «Calàti ddocu» Acchiana e tutti cu ddi manciarizzi accuminzaru a fari la birbazza e si misiru a manciari. La signura maistra durmia. Quannu fôru stanchi, si misiru a dòrmiri iddi puru. Si ritiraru li sbannuti: Comu tràsinu e nun vidinu nenti: «Ah! santu Diu! Cci fôru latri cchiù latri di nui. Ma dumani a sira, cci avemu a fari vìdiri li muschi virdi!» Lu 'nnumani la maistra vitti a li picciotti cuntenti, e cci dissi: «Chi aviti picciotti?» Iddi cci arrispusiru: «Vassa si zitti, ca poi la maritamu nui.» La sira: «Vassa vidi ca nni curcamu ccà.» E la sira si misiru a jucari. Li sbannuti misiru a nnordini lu manciari, e lu capu sbannutu si misi ammucciatu. La picciotta si feci calari, di (da) li so' cumpagni; e curriu nni lu palazzu: «Ddoràzia, ddoràzia.» E 'un cci arrispunni nuddu; ma lu capu-sbannutu arristau alluccutu comu vitti ca a locu di un omu vinia 'na fimmina. La vidi tràsiri nni la cucina; cci vidi pigghiari la cazzalora e tutti cosi, e si nni stava jennu. A lu modu ca idda si nni stava jennu: «Ah! birbanti, cci dici lu latru, e chista è la secunna vota! E comu t'hai arrisicatu!..» Idda cci dici: «E chi cc'è? Aveva bisognu di lumi, e assira lu vinni a'ddumari. Ma poi chi m'aviti a fari? Nui semu dudici picciotti; dudici, siti vuàtri; dumani a sira vinemu ccà e nn'allianamu.» Si nni iju; iddu l'accumpagna: «Dunami la manu ca dumani a sira veni!» «Ccà cc'è la manu.» Lu lassa e curri nni li so' cumpagni. Acchiana; si votanu li cumpagni: «Ma tu soru mia chi dici veru ca nni vôi arruinari?» «Nenti, picciotti; lassati fari a mia; dumani a sira viniti cu mia e vi fazzu allianari io». Lu 'nnumani: «Signura maistra, stasira vassía avi a vèniri cu mia ca la fazzu allianari; ma ognunu di nui s'avi a purtari 'na buttigghia di vinu alluppiatu.» La maistra cchiù pi cusirità ca pi àutra cosa, la sira scinníu cu li picciotti. «Ddoràzia!» «Filici notti!» E truvaru 'na tavula pi vintisei pirsuni. «Io mi pigghiu lu capu-sbannutu» dici la picciotta, ca p'attrivimentu 'un cci avia a dari cumannu nuddu. S'assittaru a tavula e cuminciaru a manciàri. 'Nta lu megghiu nisceru la buttigghina, e l'alluppiaru a tutti; e ddocu chi vidistivu! cuminciaru a'bbuccari. La picciotta comu li vitti accussì, cci tagghia a cui lu nasu, a cui lu labbru, a cui lu jìditu: li fici stari 'na piatà. 'Un cuntenta di chistu, li so' cumpagni si pigghiaru tutti cosi, e si nni jeru. Jamu a li sbannuti. Quannu si sbriacaru, cuminciaru a dirisi: «Chi si' curiusu! ti manca lu nasu!» «E a tia lu labbru!» «E a tia lu jiditu!» E ddocu cunsiddirati la rabbia. Si vôta lu capu-latru: «Lassati fari a mia, ca di sta birbantuna mi nn'aiu a viviri lu sangu!» Jamu a li picciotti. Lu 'nnumani li picciotti cci dissiru a la maistra: «Vassa carría.» E la maistra accussì fici. Lu sbannutu capu pricura 'nta mentri dudici sacchi di carvuni; cci 'nfila li latri, e supra a la vucca cci metti carvuni. Iddu si mascaría e scinni nna lu Càssaru; 'ncugna nni la putia di un mircanti; e cci l'offirisci. Cummìnanu lu prezzu; cci 'mposta 'nta la sala li sacchi e si nni va. Ora la figghia di stu mircanti era dda granni diavuluna chi java a la maistra e cci avia tagghiatu li nasi a li latri. Chista vidennu ddi sacchi di carvuni, cci dissi a lu patri: «Papà, 'nta sti sacchi 'mbrogghiu cc'è. Lassassi fari a mia.» Chiama la fimmina, e adduma 'na pocu di focu e cci 'nfila 'na pocu di spita. Comu vidi ca eranu 'nfucati, nfi nfi nfi, e li 'nfila dintra li sacchi e li lassò tutti attisati. Lu capu-sbannatu la 'nnumani aspittava ca li cumpagni avissiru turnatu cu la prisa; ma ancora stà aspittannu. Comu acchiana lu patri di la picciotta senti fetu. La figghia cci dici: «Vassa si zitti; ca ora cci fazzu vidiri.» Chiama lu criatu, cci fa scinniri li sacchi, e poi cci li fa gràpiri. Ristaru alluccuti, patruni e criatu. Ddocu, idda manna a chiama la Giustizia e cci rapprisenta lu fattu. La Giustizia pi 'na manu fici sbarazzari li morti, e pi l'àutra manu si fici 'nsignari la casa di li capi sbannuti. A la picciotta cci ficiru tanti pròsitti, e a lu sbannutu cci ficiru festa, ca lu frustaru e poi lu ficiru mòriri. Palermo."
  },
  {
    "text": "'Na vota cc'era un patri. Stu patri avia un figghiu e lu vulía beni quantu l'occhi soi; era riccu e avia tanti e tanti fèuda. Vinni ca Diu lu vosi, e lu mischinu cadíu malatu 'nfirmu. Essennu 'n trattu, si chiamau a sò figghiu, chi si chiamava Giuseppi, e cci dissi: «Figghiu mio, io moru; tuttu chiddu chi aiu è tuo, ma sai chi ti lassu pi rigordu? guàrdati di la Bianca Cipudda.» Stu picciottu avia amici, e facia cu iddi quarchi caminata. Un jornu caminannu vidi vèniri un sceccu càrricu di cipuddi bianchi; comu lu vitti nn'appi tantu tirruri ca lassa 'n tridici a tutti l'amici, e santi pedi ajutatimi! L'amici arristaru alluccutizzi di sta cosa, e nun sapianu chi fari, nè chi diri. 'N'àutra vota successi lu stissu cu àutri amici, e iddi nun si sapianu dari paci mancu di sta cosa. Dunca lu jeru a truvari, e cci spijaru chi vinìanu a diri sti parti, e si cci mustraru allagnati. Iddu cci rispusi: «Scusati, amici: vui aviti raggiuni; ma mè patri mi lassau dittu prima di mòriri, di guardarimi di la Bianca Cipudda; e di ddu jornu io vôtu strata vidennu cipuddi bianchi.» L'amici mìsiru a spisciunàrisi di ridiiri sintennu chistu, e lu pigghiaru pi 'gnuranti. «Sta Bianca Cipudda, cci dissiru, nun è la cipudda di jardinu, ma è 'na signura ca quannu si cci manna pi matrimoniu, cci dici: «Sì, trasiti, jucamu: si vu' vinciti, siti mè maritu, ma si pirditi, vi nni putiti jiri.» Ci hannu jutu tanti granni e tutti hannu persu, e idda è addivintata accussì ricca, ca li dinari 'un avi cchiù unni mittilli.» Stu discursu fu 'na santa cosa. Ddu poviru picciottu 'un fici àutru chi pinsari a sta Bianca Cipudda, e si misi 'n testa di jilla a truvari. Si parti e la va a trova. Si cci apprisenta: «Signura, io v'aiu circatu tantu; io pi l'amuri vostru nun dormu, cà staju niscennu foddi.» Idda ginirusa cci dici: «Sì, cavaleri, trasiti, manciati: si vui mi vinciti a lu jocu, io sugnu la vostra spusa; si no, poi si nni parra.» Manciaru, vippiru, e po' si misiru a tavulinu a jucari; e cu' pirdia? stu calavrisottu; e cu' pirdia? stu calavrisottu, 'nsina chi persi na di tuttu. Quannu li picciuli fineru: «Amicu, vi nni putiti jiri.» Cunsiddirati a chistu, chi a lu sulu vidilla cu ddi bedd'occhi, cu ddi beddi maneri, stava murennu... Si nni iju, turnò a la casa, pigghiò lu restu di li picciuli e cci iju arreri, pirchì s'avia misu 'n testa ca si l'avia a pigghiari pi mugghieri. Idda l'accittau cu modi aggraziati; e si misiru a jucari. Iddu a nèsciri picciuli, e idda a vinciri, 'nsina chi lu lassau arreri senza un pezzu di tirdinari. A la finuta: «Amicu, nun faciti pi mia, pirchì aviti persu.» Iddu scinni, e sferra pi la campagna aperta, dispiratu e addannatu ca si dava l'arma a capputteddu. «Tuttu l'essiri miu l'avi idda; ed io mancu l'appi ad aviri! Ah sorti mia! e com'aiu a fari? Armuzza di mè matri vu' siti chidda chi m'aviti a'jutari! Ora nun mi resta àutru chi vìnniri st'urtimu feu chi m'avanza, e si cu chistu nun la vinciu, mi levu di 'mmenzu. Mentri era 'nta st'angustii, quantu senti 'na vuci chi lu chiama di nnomu: Giuseppi! Giuseppi! chi hai? Nun chianciri... Va pi vutàrisi, e vidi a un omu. Cci dici: «Chi vuliti? e lassatimi stari 'nta li me' guai.» «No, nun ti dispirari, io ti pozzu dari ajutu.» Quannu chiddu cci cuntò lu fattu, st'omu cci rispusi: «Sì, vinnitillu lu feu, e tòrnacci arreri nni ssa fimmina, cà vinci.» «Ma com'è pussibili mai, si sta fimmina avi a vinciri sempri?» «Senti ch'hai a fari: sta fimmina avi n'aneddu, ca quannu idda joca si lu leva, e lu metti sutta lu tavulinu. St'aneddu avi la fataciumi, e tu 'un hai a fari àutru chi finciri d'aviri un duluri all'osso pizziddu; Ahi! dici tu; ti cali, e ti lu pigghi ammucciuni, e sècuti a jucari. Appena st'aneddu è 'nta li to' manu, la sorti è cu tia; tu accumenzi a vinciri 'nsina chi a Bianca Cipudda la pôi lassari all'ossu veru.» Accussì fici; vinniu lu feu; iju nni la signura, e idda cu li so' soliti macchiavèllii, facènnucci trattamenti e cirimonii ch'era un piaciri a vidilla. Ddoppu chi manciaru: A lu jocu! dici Bianca Cipudda. Iddu cull'occhi comu un lucirtuni supra d'idda. 'Ntra un vìdiri e svìdiri, l'aneddu fu livatu e jittatu sutta lu tavulinu. Accumenza lu jocu: e Giuseppi accumenza a perdiri, pirchì la vulia fari supra lu naturali. Quannu cci parsi ad iddu: Ahi! chi duluri! Si cala, acchiappa l'aneddu, e si lu 'nfila 'ntra lu jìditu. Allura chi vulìstivu vidiri! tanti partiti, tanti vinciuti, 'nsina chi la sballau d'un tuttu. Quannu idda si vitti persa, cci dissi: «Don Giuseppi, vui siti mè maritu; nuddu cci avi pututu cu mia, ma vui cci putistivu.» Iddu allura cci dissi: «Sti picciuli su' vostri, ma prima avemu a jiri a la Chiesa, e quannu nni maritamu vi li dugnu.» Iddi ristaru filici e cuntenti Nui semu ccà, e nni stricamu li denti. Palermo."
  },
  {
    "text": "'Na vota cc'era 'na matri ch'avia tri figghi, dui masculi e na fimmina. Lu maritu cci avia murutu, e li figghi masculi la mantiníanu travagghiannu. 'Na vota (li picciotti si sapi: lu divirtimintuzzu ogni tantu lu vonnu) jeru a caccia, e la sira cci purtaru a sò matri n'aceddu di tanti culura cu 'na curuna di pinni 'n testa. Cci dissiru: «Mamà, vassa vidi ca st'aceddu cci lu cunsignamu vita pi vita.» Lu 'nnumani idda appulizzia st'aceddu, e trova perni, domanti e petri priziusi. Allucchíu. Pigghia sti gioj, e li porta nn'un arginteri: «Quantu mi dati pi sti gioj?» Chiddu li vitti, li pisuliau: «'Na parola sula? Triccent'unzi!» «Tinì', pigghiativilli.» Lu 'nnumani appulizzia l'aceddu, la stissa cosa: brillanti, domanti, perni fini. Va nni l'arginteri e cci li vinni. Lu terzu jornu la stissa cosa; lu quartu jornu, lu stissu. Jamu ca l'arginteri, era curiusu dunni vinianu sti ricchizzi. Cci dici 'na jurnata: «Signura, scusati: sti cosi dunni vi vennu?» «Signuri, aiu n'aceddu accussì e accussì: quannu caca, jetta perni e domanti.» «Veru! E nn'aviti vui figghi fimmini?» «N'aiu na.» Si vôta l'arginteri bottu 'ntra bottu: «Io sugnu schettu; mi la vuliti dari?» «E pirchì no.» E 'n tempu 'na simana s'avi cunchiusu stu matrimoniu; nè la matri cci cunfidò mai a li figghi stu beni chi cci vinia di l'aceddu. Ddoppu jorna maritati, la soggira di l'arginteri sicutava a cògghiri sti perni; ma l'arginteri 'un nni gudia di sti ricchizzi. 'Na vota, tintatu di la diavulu, afferra e ammazza st'aceddu. Povira soggira fici la morti ch'appi a fari: «E ora unni mi vaju a 'nfilu vinennu li me' figghi?» «E nenti: cci dici lu jènnaru, si vennu li me' cugnati, cci diciti ca la gatta l'ammazzau. Accattàtinni n'àutru a la Vucciria e cci lu mittiti a la gàggia.» La soggira accussì fici. Vennu li figghi: «E l'aceddu?!» «Figghi mei, la gatta appiccicau, e l'ammazzau; io lu cucivi ed è 'nta la pignata; e vi nni jivi a'ccattari n'àutru lu stissu.» «Ah matri scilirata!» hannu gridatu li figghi. Hannu jutu 'nta la cucina, s'hannu pigghiatu un pezzu l'unu di st'aceddu, lu granni la testa cu la curuna, lu nicu lu ficatu, e abbannunaru la casa. Comu juncèru 'nta un paisi, lu frati granni iju a fari un attu granni. Va e jetta 'na vurza di munita d'oru. Trasi la porta di la citati; li guardii lu fermasaranno) i miei figli? un: «Siti in arrestu...» «E pirchì?» «Cc'è ordini: cu' trasi lu primu, avi a essiri lu Re di sta citati.» Lu pigghiaru e lu suspincèru Re. Trasi la secunnu frati, e 'un vidi cchiù lu frati granni. Si 'nfila 'nta 'na lucanna, e stava ddà senza putiri sapiri sò frati unn'era. Lu menu chi putia pinsari, ca sò frati era Re!.. Stu picciottu java puru oru e argentu, e a forza di jiri s'avia fattu un cavaliruni: àbbiti javanu e àbbiti vinìanu, catini d'oru, spilli cu brillanti: 'na maravigghia. 'N facci d'iddu cc'era 'na picciotta cu 'na cammarera granni. Stu cavalirottu e sta picciotta si misiru a fari cirimonii; li palori su' comu li cirasi: finiu ca si ficiru ziti. Stu zitu spinnía li gran dinari; e la zita 'un arriggía, ca la cusiritati cci manciava l'occhi dunni vinia stu beni. Lu pezzu di loccu e chi era cci cunfida l'arcanu. Idda manna a chiama a 'na vecchia, e cci dici: «Chistu e chistu.» La vecchia cci dissi: «Finciti c'un duluri, e dici ca cci voli l'acqua di Muntipiddirinu. Comu iddu la porta, tu finciti di viviritilla, ma nun ti la viviri; poi cci la 'mmischi a menzijornu 'nta lu manciari, e vidi ca iddu jetta lu ficatu; tu ti lu manci, e l'oru lu cachi tu.» Tuttu iju bellu. P'accurzari, la signura si fici riccuna, e lu poviru giuvini accuminzò a vèniri menu. 'Na jurnata iddu l'amminazzau ca la vulia ammazzari si nun lanzava lu ficatu e nun cci lu dava arreri a iddu. La vecchia cci di Tramontana. dissi a la picciotta: «Sai ch'hai a fari? Portatillu 'n campagna, ddà cc'è 'na certa erva; la cogghi e cci nni fai 'na 'nsalata. Iddu ti dici: «Manciamu 'nsèmmula,» tu nun t'arrisicari. Comu iddu si mancia dda 'nsalata, subbitu addiventa sceccu.» Lu 'nnumani la giuvina dici: «Don Giuvanni, pirchì siti accussì friddu cu mia? Nun pirchì vui m'amminazzàstivu avanteri, io vi pirdivi l'amuri. Io sempri la stissa sugnu, sapiti! Nni la vulemu fari 'na divirtuta?» Iddu si fici livari di li palori d'idda: «A mia?! Jamuninni!» Comu si nni jeru 'n campagna, idda cugghíu l'erva, fici 'na bella 'nsalata, e s'hannu misu a manciari. 'Nta lu megghiu, Don Giuvanni addivintò sceccu. Idda si cogghi li robbi, e parti, e lu lassa 'nta dda campagna sulu comu un cani. Stu sceccu si misi a caminari campagna campagna. A la punta di la campagna cc'era 'n'àutra erva, ca manciànnula s'addivintava cristianu arreri. «Ah! cci semu!» dici Don Giuvanni. Pigghia un fasciu d'erva chi facia addivintari scecchi, e n'àutru chi facia addivintari cristiani, e parti. Torna a la citati e va a la lucanna. Comu la zita lu vitti, muríu; ma iddu fici lu novu: e cci misi a fari cirimonii. Idda mmillittusa cci facia cirimonii. Ddoppu tri, quattru jorna, Don Giuvanni cci coci l'erva chi facia addivintari scecchi; nni fa 'na bella pitanza e cci la manna a la zita. La locca capitò idda; si mancia l'erva cotta, la prima furchittata, addiventa sceccu! «Ah! boni jamu!» dici lu Don Giuvanni. Va a pigghia l'acqua di Muntipiddirinu, cci la fa viviri, a stu sceccu e cci fa jittàri lu ficatu. Lu lava e si l'agghiutti iddu, e accuminzò a cacari oru arreri. Poi pigghia 'na bella capizzana, cci la 'nfila a lu sceccu, e la metti a carriari farina nn'ôn mulinaru p'un carrinu lu jornu. 'Na jurnata lu sceccu passò di la sò casa, e taliava. Cc'era affacciata la cammarera, ca sapia lu tuttu. «Mischina! (dici) la mè patruna!... Ma ora cci pensu io.» Si vesti e va a Palazzu, e cci cunta lu tuttu a Sò Maistà. Lu Re allucchíu; e mannò a chiamari a lu mulinaru cu lu sceccu e lu frati sò; finíu ca nun sapia ch'era sò frati «Ora pirchì facisti addivintari sta giuvina sceccu?» «Ah! Maistà. Sò Maistà nun sapi...» E ddocu cci cunta tuttu lu passaggiu. «E tu, cci dici lu Re, nun mi canusci?» «No, Maistà.» «Comu! nun sai ca io sugnu tò frati?» «Vui mè frati?!...» Basta: s'arricanuscèru, s'abbrazzaru, e finíu. «Ora, cci dici lu Re a lu frati, pinsamu pi sta povira giuvina; finèmula... Ora chi erva hai pi falla addivintari fimmina arreri?» «Haju 'na certa erva... ma...» «'Un cc'è ma. Va pigghiala.» Lu frati 'un appi chi fari; va a pigghia st'erva, e cci la duna a lu sceccu davanti lu Re. Lu sceccu mància; a lu primu vuccuni addivintau cristiana arreri. «Lu vidi pi li toi mali dipurtamenti?!» cci dici lu Re a la giuvina. Ora finèmula; pigghiatillu pi maritu a mè frati, e siati filici!» Lu frati si maritau cu dda giuvina; e ddoppu mannò a chiamari a la matri, e ficiru tutti 'na casa, a Palazzu: lu frati granni Re di curuna, e lu nicu Principi, ma riccu 'n funnu. Iddi arristaru filici e cuntenti E nui ccà e nni munnamu li denti. Palermo."
  },
  {
    "text": "Cc'era un massariotu e un sò curatulu, ca pi la sò ecunumia s'avia fattu dudici pecuri. Chistu aveva un figghiu masculu, ca si chiamava Petru. Un jornu 'ntra di l'àutri lu patri mori, e lassa sti dudici pecuri a stu picciottu, arriccumannànnulu a lu patruni pi avìricci un occhiu particulari. Stu patruni si pigghiò stu picciottu 'nta la mànnara. Lu patruni s'arristava sempri 'nta la massaria, e 'un aveva nudda allianazioni; àutru viziu 'un avia ca jucava a la scacchèra. Un jornu 'mputau a lu picciottu pi jucari cu iddu, pi 'na pecura. Lu picciottu cci rispusi: «Li me' pecuri su' vostri, Patruni.» «No, avemu a jucari pirchì avemu a jucari.» Vinni la sira, si grapíu la scacchèra e si misiru a jucari pi 'na pecura. Jocanu, e vinci Petru. «Jucamu pi dui pecuri!» dici lu patruni. Jucaru, e vincíu Petru. «Jucamu arreri, pi quattru pecuri!» e vincíu Petru. «Jucamu pi ottu!» Jucaru pi ottu e vincíu Petru. «Jucamu pi sidici!» e vincíu Petru. «Jucamu pi trentadui!» (patruni di massaria! l'aveva) e vincíu Petru; 'nsumma, p'abbriviari lu cuntu, Petru 'nta 'na nuttata cci vincíu tutti li crapi e tutti li pecuri. Vôtasi lu patruni e cci dici «Dumani, Petru, ti cogghi lu fruttu pi cuntu tò». «Chi cc'entra, vassía è lu patruni, e io sugnu lu picciottu.» «No, figghiu mio, l'arma a Diu, e la robba a cu' tocca; la diàulu mi tantàu, e tu m' avi' vinciutu tuttu.» Lu 'nnumani a sira, lu patruni si chiama a Petru pi jucari a la scacchèra. «Tu metti ottu pecuri, e io mettu 'na vacca.» Jucàru, e vincíu Petru. Dici: «Ora mittemu 'na vacca e 'na vacca.» Jucàru, e vincíu Petru. Petru cci dici a lu patruni: «Sù patruni, gràpiti l'occhi, cà la robba chi v'aiu vinciutu è robba vostra.» «No, figghiu mio, tu mi l'avi' vinciutu e la robba è tua.» Lu picciottu, strittu e malu paratu, dici: «'Nca facemu accussì: Io mettu centu pecuri, e vassía metti dudici vacchi:» pirsuasu lu picciottu ca 'nta st'arrìsicu putia pèrdiri. Fannu la cumminazioni, e accuminzàru a jucari; e vincíu Petru. Lu patruni, cchiù currivatu, rispusi: «Allura avemu a jucari pi vintiquattru vacchi.» Jucàru e vincíu Petru. «Quarantottu e quarantottu vacchi!» 'Nsumma 'nta 'na siritina, lu Petru cci vincíu tutti li vacchi chi pussidia lu sò patruni. Lu patruni, ca lu currivu cioè lu latte ecc.) per conto tuo (come se fosse tua proprietà). partita. cci manciava l'occhi, cci dici: «Dumani ti cogghi lu fruttu pi cuntu tò.» «Nonsignura, cci dici lu piciottu; (ca lu picciottu cci stava sùggicu) vassía è lu patruni e io sugnu lu giuvini.» Nun pussideva àutru lu patruni chi li jimenti, li cavaddi e li muli. Cci dici a Petru: «Tu metti deci vacchi, e io mettu deci jimenti.» Accussì hannu apertu la scacchèra e s'hannu misu a jucari. Jucannu jucannu Petra vincíu. «M'avi' vinciutu? (dici lu patruni) Ora mittemu vintiquattru e vintiquattru; e jucamu arrèri.» Jucaru, e Petru vincíu. «Quarantottu e quarantottu.» 'Nsumma 'ntra 'na nuttata lu Petru cci avi vinciutu tutti li muli, li cavaddi e li jimenti. «Ora, dissi lu patruni, nun mi resta àutru chi jucàrimi la gabbella di lu feu, ca l'appi pagata pi cuntànti.» Veni lu garzuni e cci dici: «Sù patruni, facemu accussì: jucamu tri partiti; cu' nni vinci dui, resta vincituri.» Si grapi la scacchèra arrèri e mettinu a jucari. Jocànu la prima vota, e vinci Petru; jocanu la secunna, e vinci Petru; jocanu l'urtima vota, e vinci Petru; e finiu. Si vôta lu patruni e cci dici: «Ora, Petru, mi vôi pi giuvini? Si mi vôi, io cci staju; si nun mi vôi, io mi nni vaju.» Risposta di Petru: «Sù patruni, èravu patruni, e ora siti lu curatulu di la massaría: vi cuntintati?» E accussì ristàru. Lu patruni, ch'era bonu 'nfurmatu, di tant'anni ch'avia massaría, scinnía 'n Palermu, e vinia a fari tutti li nigòzii cu li cascavaddàra, e cu tutti. Un jornu 'n Palermu appizzàru n'avvisu, ca s'avia a maritari la figghia di lu Re di Spagna, e 'un si vulia maritari si prima 'un cc'era un jucaturi ca la vinceva a la scacchèra; e allora vincennula, idda si lu pigghiava pi maritu. La curatulu avennu liggiutu sta carta si nni iju tuttu prijatu a la massaria cuntànnucci la cosa a Petru. Si vôta Petru: «E cu' cci avi a jiri a jucari cu chista?» «Vacci Petru, ca tu vinci.» Petru si lassò pirsuadiri, e vinni 'n Palermu vistutu di viddanu. Subbitu si nni va nn'un arginteri e si fa disignari 'na scacchéra tutta d'argentu a libbru, tutta chi si grapeva e chiujeva; e li pezzi di la scacchera, mità d'argentu, e mità d'oru. Comu l'appi lesta, si fici un passaportu e partíu pi Napuli. Arrivannu a Napuli, manciò, e si misi a caminari. Camina camina, l'avvincíu lu sonnu, e s'addurmiscíu. Mentri Petru durmia, passanu e passanu tri fati: «Oh chi bellu giuvini stà arripusannu! (Mi pari ca io lu dissi ca Petru era un beddu giuvini?) Pari chi durmissi 'nta un lettu di pinni.» Si vôta na di li fati: «Nni nn'âmu prijatu, innanzi prijatu, vale lieto. ma chi cci lassamu a stu giuvini?» La prima cci lassau 'na vurza, ca quanti voti si grapia e chiuija, tanti voti era china di dinari. L'àutra cci dissi: «Io cci dugnu 'na tuvagghia; quantu voti voli manciari, tanti voti idda cci duna a manciari pi quantu pirsuni voli iddu.» L'àutra cci duna un viulinu, «ca cu' nun voli abballari, avi a 'bballari macari ca fùssiru li petri.» S'arruspigghia Petru: «Chi sonnu chi mi 'nsunnai! Tri fimmini, na mi dava 'na vurza, na 'na tuvagghia e na un viulinu.» Si va pi vutari e trova la vurza, la tuvagghia e lu viulinu. «Chi cosi curiusi! Ora fazzu la prova!» Pigghia la tuvagghia e la stinníu. Cumanna cumanna! «Cumannu di manciari!» E ddocu vidistivu! pasta, carni, costi, sosizza: un piatto java e n'àutru vinía. Petru mancia e mancia; si fa la panza quantu 'na ciaramedda. «Ah! boni jamu!» Si carricau tutti cosi, e si misi 'n caminu pi jirisinni a Spagna. Caminannu caminannu vidi dui strati chi si spartevanu: «E ora d'unni pigghiu? chi sacciu si mi sperdu! Ora fazzu la prova di lu viulinu.» Vitti un guarda-porci a la campagna: «Cumpari, d'unni si pigghia pi jiri a Spagna?» «Di ddocu!» tuttu malu prucidiusu. «Ah! 'unca tu accussì tratti cu li galantomini?! Ora ti servu la missa io.» Nesci ddu viulinu, e accumenza: zùchiti zùchiti! E ddocu lu guardianu metti a'bballari; e li porci cu iddu, ca (imitazione di lu suono). stavanu murennu. «Cumpari, pi carità, basta! basta!» Petru si sarva lu viulinu, e lu guarda-porci cci 'nsigna la vera strata pi jiri a Spagna. Camina camina, junci a Spagna. Si misi a firriari la cità, circannu lu palazzu riali. Iddu, ca du' coccia di littra li sapia, leggi e leggi l'avvisu di la figghia di lu Re ca si maritava cu cui la vincía a la scacchèra. Lu Petru accosta a lu Palazzu. La sintinella: «Chi vôi?» «Divu jiri a jucari cu la 'Nfanti Riali» «E vattinni, pidazzi di pilu! Hannu vinutu li megghiu Re e 'Mperaturi, e ora vô' jiri a jucari tu cu la 'Nfanti Riali!» Lu Petru misi a fari battaria; a sti vuci affaccianu li pirsuni di Corti: «Chi è?» «Un viddanu (dici la sintinella) voli tràsiri» «Facitilu tràsiri: è bannu riali.» E acchiana Petru. Si prisenta, e lu Re lu ricivi. Cci fa passari la 'mmasciata a la figghia; dici «Vidi ca cc'è un pedi-di-pilu ca voli jucari a la scacchèra: va spìgnati stu pignu.» Idda, la Rigginedda, avi pigghiatu la sò scacchera, e avi nisciutu 'nta la cammara di riciviri. Comu cci vidi gràpiri la scacchèra a la 'Nfanti Riali, dici Petru: «E vui jucati cu ssa scacchèra di lignu, 'Nfanti Riali e bona?... Macari io mi nn'affruntu...» Pigghia la scacchèra di la Rigginedda, e la jètta di lu finistruni appinninu; pigghia la sò scacchèra di lu saccuneddu, e la nesci. La Rigginedda si parò. Dici 'nta idda: «Tu 'un si' viddanu; megghiu mi la vô' cuntari.» Si sparteru li pezzi: chiddi d'oru si li pigghiò la Rigginedda, chiddi d'argentu Petru; si misinu a jucari. Jucannu jucannu, lu Petru java gran vincituri. Pigghiò la 'Nfanti Riali cu la manu manca, e cci appizza un pizzicuni 'nta 'na natica a Petru. Petru vôta la facci; idda cància l'urtimu pezzo ch'iddu avia, e perdi Petru. Cci dici idda: «Ha' persu! Maistà, chistu avi persu, jittàtilu 'nta li càrciari.» Scinnèru a Petru 'nta li càrciari, e Petru trova vintiquattru figghi di Re di curuna, sparti d'àutri principi riali. Trasennu Petru, trasíu lu jocu e lu spassu: accuminzaru a jucarisillu a la scupa. Cci dici Petru: «Stativi cueti signuri mei, masinnò vi fazzu abballari a tutti.» Comu s' 'un l'avissi dittu a nuddu. Si la pigghiaru pi jucari, e sicutaru. Iddu si leva di 'mmenzu e si va a menti a 'n'agnuni; accarpa ddu viulinu: zùchiti zùchiti; e ddocu abballanu tutti. «Basta, Petru, basta!» «No, cuitàtivi li sàngura e poi si nni parra. E secuta a sunari. Quannu cci parsiru piatusi, finiu di sunari Petru e addivintaru tutti amici; e a Petru, lu pedi-di-pilu, cci acchel violino ecc. Sàngura, plur. di sangu. cuminzaru a fari tanti cirimonii. Passannu dui, tri jorna, dumannau la 'Nfanti Riali: «Chi si dici 'nta li càrciari!» Rispunni lu carciareri «Maistà, quant'avi chi trasiu ddu viddanu, cc'è lu spassu.» «Evviva! dici la 'Nfanti Riali; 'un si cci scinnissi cchiù manciari!» Vennu li Riuzzi e dicinu: «O pi forza di dinari o p'amicizia avemu a pricurari manciari; cu' nesci avi a fari petri pani pi dari a manciari a tutti quantu semu.» E lu primu chi misiru fu a Petru. Fatalità si duna ca nesci Petru. Si vutâru: «Bella tavula avemu!...» Petru cci dici: «'Un cci pinsati, ca sta jurnata manciari âti a aviri» E nun s'arriminava. Firriavanu, firriavanu, e la cucina era a lu scuru: la gatta s'avia juta a curcari 'nta la cufularu. Quannu fu ura di manciari, Petru li fici assittari a tutti. «Chi vuliti manciari?» «Zoccu vô' tu.» Petru stenni la tuvagghia 'nfatata, e fa vèniri 'na tummàla pi quaranta pirsuni. Chiddi allucchèru, e lu taliavanu cu tantu d'occhi. Ddoppu la tummàla Petru spija: «Ora chi vuliti?» «Zoccu vô' tu, Petru.» «Vuliti carni?» Carni 'n quantità! «Vinu?» Vinu di tutti forza. sorti di maneri. Li pitaggi javanu e vinianu càudi ca fumavanu, e nuddu si putia pirsuadiri com'era sta cosa. Petru cci duna 'nsina a lu gilatu e a lu cafè. Parti di lu manciari, Petru cci lu detti a la carciareri, cà Petru avia 'mpegnu di fallu sapiri a lu Re ca iddi si divirtianu. Lu carciareri (sempri su' sbirri!) iju nni lu Re, e si la 'iju a sucari, cuntànnucci pani pani, vinu vinu. Vinni la 'Nfanti Riali e dissi: «Niscitimi a stu viddanu.» «Ora dimmi, Petru: comu tinisti sta gran tavulata?» «Maistà, vuliti sapiri assai. Io aiu 'na tuvagghia, ca zoccu vogghiu manciari, idda mi la duna.» «'Nca, cci dici idda, tu metti la tuvagghia, io la mè pirsuna: jucamu.» «Jucamu!» dici Petru. Si grapíu la scacchèra, e accuminzaru a jucari; mentri jucavanu lu Petru era quasi vincituri; cu la manu manca la 'Nfanti Riali cci azzicca c'un pizzicuni; vôta la facci Petru; la 'Nfanti Riali cci vôta lu pezzu, e Petru pirdiu la partita. Lu Petru scinniu arreri 'nta li càrciari. Li figghi di li Re: «Arreri vinisti, Petru?» «Arreri...» «Eh chi fusti loccu! ti facisti buffuniari la secunna vota!» «Un pizzicuni, dici, avi statu chiddu chi m'avi 'ngannatu. Ora pi ora allianàmunni, cà po' si nni parra.» E accuminzaru a'llianàrisi arrèri. Festi di ballu, divirtimenti: lu tempu 'un si lu sintevanu passari. Passannu 'n'ottava di jorna, la 'Nfanti Riali si 'nsunnau arreri: «Carciareri, chi dicinu li carciarati?» «'Un vi lu dissi, Maistà? scialanu e ridinu: lu viddanu avi un viulinu, e li fa abballari a tutti.» Rispusi la 'Nfanti Riali: «Va beni.» Lu 'nnumani matinu, ordini di la 'Nfanti Riali, hannu fattu acchianari a Petru. «Ora veni ccà (sennu a la prisenza d'idda, cci dici la 'Nfanti Riali) tu si' lu spassu e lu divirtimentu di lu càrciari. Sacciu ca hai un viulinu: tu metti lu viulinu, io mettu la mè prisenza: jucamu.» «Maistà, sì.» Grapèru la scacchèra e accuminzò lu jocu. Li figghi di li Rignanti cci avianu dittu: «Petru, sta' accura, ca si ti duna lu pizzicuni e ti vôti, arreri ccà veni a scoppi.» 'Nca misinu a jucari: mentri jucavanu, lu Petru la purtò a un statu ca idda furzava c'un pezzu di la scacchèra. La 'Nfanti Riali dici: «Ma chistu, gran jucaturi è!» e si lassa jiri pi lu pizzicuni. Comu Petru si vidi datu lu pizzicuni, cci afferra la manu, e cafudda cu 'na manacciata supra lu pezzu. «Jucati!» «Lassatimi la manu!» «Nò, jucati.» «Lassatimi la manu!» 'Un appi chi fari la 'Nfanti Riali, appi a jucari, e persi. Risposta d'idda: «Io aiu du' cosi 'n putiri tò: la tuvagghia, e la scacchèra; tu metti tutti du' cosi, e io metto la mè prisenza.» «Nò, cci dici Petru: io sugnu vincituri, e 'un sentu jucari cchiù.» noi. Cci passanu la 'mmasciata a lu Re; lu Re dici, «Beni cci stia, a mè figghia!» «Ma, cci dici unu di la Curti, aviti a cunsiddirari, Maistà, ca stu picciottu un viddanu 'un avi a essiri, pirchì dinari nn'avi, a la scacchèra sapi jucari megghiu di vostra figghia: 'na cosa cci avi a essiri; cuitativi.» Petru comu si vitti libbiru, scrivi a lu sò massariotu e cci dici: «Io già aiu vinciutu la 'Nfanti Riali a la scacchéra; pirciò vui arristati patruni assulutu di li me' beni, cà io 'un aiu cchiù di bisognu.» Cci hannu livatu ddi vesti di viddanu, lu Re avi fattu priparari 'na gran festa di ballu, e 'na gran tavula pi tutti li figghi di li Re, e tutti li nobili. Petru si 'nguàggia cu la 'Nfanti Riali; poi si vôta cu lu Re: «Maistà, mi pari ca ora lu carciareri fussi io; dunca scarciaramu a tutti sti figghi di Re e di 'Mperaturi.» «Giustu!» dici lu Re. Petru scinni 'nta li càrciari, e scàrciara a tutti ddi Riuzzi; ddoppu si tinni la tavula; a la finuta, festa di ballu: e abballavanu tutta la Signuria; e nun cci spirciava a nuddu a jirisinni. Si vôta Petru: «E quannu è lu misi chi si nni vannu?!» Cci dici a la mugghieri: «Lèvati di ddocu, e mèttiti vicinu di mia.» Nesci lu viulinu e si metti a sunari: zùchiti zùchiti! Tutti si mettinu a sbattiri l'unu cu l'àutru; 'mmesti ccà, 'mmesti ddà, li nasi, li facci cci chiuvianu di sangu. 'Nta stu casa-di-diavulu si jettanu tutti scala scala, e lassanu a Petru cu la 'Nfanti Riali, e lu Re e la Riggina suli; e si nni turnaru a li so' casi. Tutti arristaru filici e cuntenti E nuàtri semu ccà senza nenti. Palermo."
  },
  {
    "text": "Cc'era na matri vidua, e avía tri figghi: du' fimmini e un omu; l'omu si chiamava Peppi. Chistu nun avía comu fari pri vuscàrisi nn'anticchia di pani; li so' soru e la matri filavano, e Peppi cci dissi: «Matri, sapiti chi vi dicu? mi nni vaju spersu pri lu munnu.» Addumannau bellissima licenza e si nni iju. Comu si misi camina camina, vitti 'na massaria e iju a sta massaria; dici: «Aviti bisognu di picciottu?» Comu dissi accussì, «Eh! cani cani!» cci arrispusiru, e cci abbiaru li cani contra. Pigghiau Peppi e si nni jiu, e si misi a caminari; comu stava pri scurari, vidi 'n'àutra massaria e s'avvicinau a sta massaria. «Viva Maria!» «E viva Maria! Ch'avemu?» «S'avissivu bisognu di quarchi picciottu...» «Oh, dici, sì, sedi sedi; cci avi a essiri lu vujàru chi si nn'avi a jiri. Aspetta chi vaju a dumannu a lu Patruni.» E iju unu a dumannari susu a lu patruni, e lu patruni cci dissi: «Sì, fàcci fari culazioni, chi comu scinnu io nni parlamu.» Cci misi un pani davanti e un piattu di ricotta; chiddu si misi a manciari; mentri scinniu lu patruni, s'arricugghíu lu vujaru e cci dissi lu patruni: «Dimmi: chi ti nni vai tu?» «Sissignura.» Dissi a Peppi lu patruni: «Dumani matinu tu ti nni vai cu li voi; ma senti, figghiu meu, chi cc'è ccà; si cci vô' stari cc'è lu simplici mangiari e nenti cchiù.» «Basta, dici Peppi; chiddu chi voli Diu.» Scurau, e la matina poi si pigghiau lu pani, un poco di cumpanàggiu e si nni iju cu li voi. Passau 'nna pocu di tempu cu sti voi stu Peppi; la sira s'arricugghíu a li casi; e 'ntra stu tempu avvicinau lu tempu di Carnulivàri, e Peppi a li casi la sira cci iju cu lu mussu tantu. Lu curatulu cci facia: «Peppi!» «Oh!» «Chi hai?» «Nenti!» Si nni ija la matina cu li voi, e sempri lu mussu 'ntrummatissimu; comu lu patruni s'arricugghíu: «Peppi» «Oh!» «Chi hai?» «Nenti!» «Nenti, Peppi! megghiu la vô' diri.» «E chi cci hê diri? Ora si stannu avvicinannu li festi di Carnulivàri; unquà mancu m'navi a dari 'nna cusuzza quantu mi vaju a fazzu la festa cu mè matri e cu li me' du' suruzzi?» «Ih! di tuttu m'avi' a discurriri, forchi di grana; si vô' pani, pigghiatinni quantu nni vôi.» «Unquà s'hê accattari 'nn'anticchiedda di carni, comu l'hê accattari?» «Unn'aiu chi ti fari, cà lu pattu ti lu fici primu.» A la matina agghiurnau e si nni iju cu li santi voi; misu assittatu sempri cu la trumma. Mentri era misu accussì malincunusu, senti chiamari: «Peppi?» Si vutau di tutti banni; dici: calma, tranchillità di la persona che agisce. «L'apprinsioni mi lu fa fari.» «Peppi! Peppi!» «Ma cu'è chi mi chiama?» Si vôta un voi: «Sugnu jeu.» «Comu?! tu parli!» «Jeu si; chi hai ch'avi' ssa trumma tanta?» «E ch'hê ad aviri! veni Carnulivàri, e lu patruni nun mi duna nenti.» «Senti chi cci avi' a diri, Peppi, stasira comu cci vai; cci avi' a diri: Unquà mancu mi duna ddu voi vecchiu? chì iddu a mia nun mi pò vìdiri, chi nun aiu vulutu lavurari mai, e mi duna a tia.» La sira Peppi iju a li casi cu la trumma setti canni, e lu patruni dici: «Peppi, chi avi' sempri cu sta trumma?» «Cci hê diri 'nna cosa: Unquà mancu mi voli dari ddu voi vecchiu, ch'avi d'anni cchiù di la cucca? A lu menu comu arrivu, lu scannu e cci fazzu dari 'nna sfardata a sta carni dura.» «Pigghiatillu; ti pigghi un tozzu di bica e ti lu porti.» Lu 'nnumani comu agghiurnau, Peppi si pigghia lu voi, si pigghia 'nna visazza, cci metti ottu pani, si metti 'n capu lu vistiolu e si nni va a lu paisi. Arrivannu 'ntra un gran chianu, vidi dui camperi a cavaddu, chi jianu currennu, e cci dissiru: «Guàrdati a tia, guàrdati! chi sta vinennu un tàuru chi t'ammazza!» Lu voi cci dissi: «Diccillu, Peppi: Si lu pigghiu, mi lu dati?» Peppi cci lu dissi e detto di lu muso lungo sette canne. iddi: «Macari tu! ma nun lu pôi pigghiari, chi t'ammazza a tia e a lu voi midè.» Lu voi cci dissi: «Peppi, mettiti darrè di mia, e nun ti scantari.» Lu tàuru cu li naschi aperti arriva allatu lu voi, cumèncianu a dàrisi truzzunati, tanti chi lu voi vecchiu fici abbaurriri a lu tàuru. Pigghia lu voi e cci dissi: «Peppi, attaccalu e accucchialu a li me' corna.» Peppi tirau avanti e si purtau lu tàuru e salutau a li camperi. Quannu lu tàuru rivinni arrè, fici 'nn'àutri quattru furzati, e nun appi chi fari. Arrivannu chi fici 'ntra un paisi di passaggiu, 'ntisi un bannu: Qualunchi persona si fida lavurari e rifunniri tra un jornu 'nna sarma di terra, si pigghia la figghia di lu Re pri mugghieri; s'è maritatu, du' tummina di munita d'oru; si nun la lavura, lu coddu tagghiatu! Peppi purtau li voi a lu funnacu, e si nni iju nni lu Re. Li sintinelli nun lu vulianu fari tràsiri, pirchì avia li robbi tutti sfardati. Si truvau affacciatu lu Re e lu fici tràsiri. Arrivannu susu: «A li pedi di Sò Maistà!» «Ch'avemu?» «'Ntisi lu bannu, aiu da' vujareddi, e vurria vidiri si pozzu lavurari jeu la sarma di terra.» «Ma lu sintisti bonu lu bannu?» «Lu 'ntisi; s' 'un nni lu lavuru, lu coddu pri lu mezzu; ma Maistà m'avi a dari 'nn'anticchia di fenu e l'aratu, pirchì jeu nun aiu nenti, Truzzunati, s. f. plur. di truzzunata, deriv. da truzzuni, che è accresc. di truzzu, urto; e vale urti violenti. chi sugnu di passaggiu.» Dici lu Re: «Porti li voi 'ntra la mè cavallerizza, e ti li cuverni.» Iju a pigghiari li voi e li purtau ddà; e lu voi vecchiu cci dissi: «A mia menza manna, a lu tàuru 'nna manna.» A Peppi la sira lu ficiru mangiari; la matina si carrica l'aratu, quattru manni di fenu e si nni iju; cci jeru a 'nsignari la terra ch'era vicinu lu paisi, 'mpajau li voi e si misi a lavurari. 'Mmeri mangiari di matina, nn'avia fattu quasi la mità; allura mangiau iddu, a lu voi vecchiu menza manna di fenu, e a lu tàuru 'nna manna. Comu spiddèru di mangiari, 'mpajau e si misi arrè a lavurari. Li Cunsigghieri affacciaru a lu balcuni ch'era a l'affàcciu, e dissiru a lu Re: «Maistà, chi stà facennu? Vossa vidi chi chiddu stà spiddennu di ciaccàri; e Vossia ssu tintu viddanu cci avi a dari a Sò Figghia?» Lu Re dici: «'Nquà chi cunsigghiati vuàvutri di fari?» «A menzu jornu si cci manna 'nna gaddina 'nfurnata, 'nna buttigghia di vinu alluppiatu, l'accitedda tennira....» Cci mannàru stu mangiari; comu arrivau la serprimo lavoro che si fa sulla terra cull'aratro. va: «Va manciàti, Peppi, chi s'arrifridda.» Nn'avia un cappeddu di parrini ancora a ciaccari, e si misi a mangiari, a lu voi vecchiu 'nna manna, a la tàuru 'nna manna e menza. Iddu si misi a spizzuliàrisi dda gaddinedda, e viviri dda buttigghiedda di vinu; si vippi tuttu ddu vinu; si mangiau dda gaddina, e si jittau a dòrmiri. Lu voi vecchiu, mentri avía fenu lu tàuru, a Peppi nun cci dicía nenti. Comu vitti lu voi chi lu tàuru finiu, cuminciau a Peppi cu lu pedi a tuppuliarlu. «Ah! ah! ah!» dici Peppi. «Sùsiti, cci dici lu voi, sùsiti, chi lu coddu cci va pri lu menzu!» Si susíu, si lavau la facci, 'mpajau; finíu di lavurari ddu pizzuddu di terra e si misi a rifùnniri. Sunannu vint'uri, li Cunsigghieri affacciaru e vittiru chi Peppi nn'avia fatto cchìù di la mità di rifunniri; «Ah! fu picca l'alloppiu!» Peppi 'ntantu travagghiava di veru cori, e a vintidu' uri fu fora; 'ncòccia l'aratu 'n capu li voi e tira pri lu palazzu; arrivannu, trasi li vistioli, detti fenu e si nn'assumma susu: «Vossa binidica, Papà.» «Addio. Si finíu? Chi vôì, vô' du' tummina di munita d'oru?» «Jeu schettu sugnu, Maistà, ch'hê fari cu la munita d'oru? Jeu mi vogghiu maritari ora.» Subbitu lu pigghiàru, lu lavaru tuttu e lu vistetranchillità, sbocconcellari. ru di Riuzzu; iddu si taliava tuttu; lu ralogiu cci misiru; e si maritau. Stu Re avia 'nn'autri du' figghi fimmini maritati, e l'avianu pri mogghi du' figghi di Principi. Lu voi vecchiu cci dissi a Peppi: «Quannu ti mariti avi' 'mmazzari a mia; tutti l'ussidda l'avi' a fari mettiri 'ntra 'nna cartedda, ma un gammùni tuttu sanu, no; lu gammùni l'avi' a mettiri intra lu chiumazzu unni ti curchi tu; tutti l'ussidda l'avi' a jiri a chiantari unu pri unu 'ntra la terra chi ciaccasti e rifunnisti tu, e la mè carni cci avi' a diri a lu cocu chi di 'nzoccu la voli apparicchiari l'apparicchia: di cunigghiu, di lebbru, di pinnàmi, di gallinacci, di crastu, di pisci, di 'nzoccu la voli apparicchiari.» Basta, Peppi scannau lu vistiolu; lu Re nun vulia, e iddu: «Nenti, Papà, hê a'mmazzari chistu, e carni Maistà unn'avi a'ccattari.» Ordina a lu cocu d'apparicchiari dda carni di tutta sorta d'armali, fici mettiri l'ussidda tutti a 'nna banna, un gammùni tuttu sanu; e si fici lu 'mmitu. Cci fu 'nna gran tavulata, e cuminciaru a purtari di ddi piatta; lu Re cuminciau a mangiari: «E chistu è lebbru... E chistu è cunigghiu... Ma gran vistiolu chistu era! Bella carni!» Mangiaru; comu si livaru di tavula, a farisi la caminata! Comu s'arricugghieru, la sira a lettu! Peppi comu s'addurmiscíu sò mugghieri, 'nfilau lu gammùni sutta lu chiumazzu; si pigghia la cartedda 'n capu la spadda, e sfilau a lu jardinu e l'ossa li iju a mettiri tutti a disignu, e si nni iju dintra a curcari senza sèntilu sò mugghieri. Comu si curcau, ddoppu un pezzu s'arrisbìgghia sò mugghieri e dici: «Oh! chi sonnu chi m'aiu sunnatu! mi paria comu tanti cirasi, tanti puma chi mi pinnìanu 'mmucca; vidia tanti rosi, tanti garofali, tantu gelsuminu e tanti ciuri.... Oh! chi ciàuru! mi pari comu fussi chi l'aiu ancora 'n capu la facci.» Va pri stenniri la manu, e cogghi un pumu; dici: «Talè, iddu lu sonnu veru è!» Arrispunni lu maritu: «Quantu viju!» Stenni la manu, e cogghi 'nna pocu di cirasi. Comu cugghíu sti cirasi: «Oh chi billizza!» Lu Re e tutti a fàricci la ben livata; comu affacciaru ddà l'oduri, lu ciàru, chi vinía lu cori. Lu Re cuminciau a mangiari ddi frutti fora tempu. Cci dettiru lu cafè. Li Cunsigghieri affacciaru a ddu balcuni, e cci vannu l'occhi a dda terra ch'avia lavuratu Peppi, e la vidinu china d'arvuli, di tutta sorti d'arvuli. Li Cunsigghieri si cuminciaru a stricari l'occhi; dici: «Ma è veru! nun su' l'occhi chi mi lu fannu...» Chiamaru a lu Re: «Vossa talà, nun è tutta arvulata dda terra chi ciaccau e rifunníu Peppi?» Lu Re si stricava l'occhi; dici: «Ma è propriu: nun su' l'occhi chi mi lu fannu!» Si misiru 'n carrozza; dici: «Avemu a jiri a vidiri.» Arrivaru ddà e vittiru aranci, lumiuna, pruna, cirasi, racina, ficu, spergi e tutta sorti d'arvuli carricati di frutti. Lu Re cugghíu 'nna pocu di frutti e si nni turnau; chiddi s'avianu alzatu; li cugnati vittiru sta cosa e cuminciaru a fàricci a li mugghieri: «Dumànnacci a tò soru comu va stu fattu.» Li soru cci dumannaru: «Ma tutti sti cosi nun l'avi fattu tò maritu?» Dici: «Jeu chi sàcciu.» «Babba, dumànnacci a tò maritu.» «Stasira cci dumannu.» «Sì, e poi nni lu sa' a diri.» La sira comu jeru a lettu, idda a dumannàricci, a spurparlu; e iddu po' pi livarisilla di supra, cci lu cunfidau. Lu 'nnumani comu agghiurnau idda lu dissi a li so' soru; li so' soru lu dissiru a li so' mariti. Un jornu eranu tutti 'nsèmmula nni sò Papà, e cci dissiru li cugnati: «Ora cugnatu Peppi, avemu a mettiri 'nna scummissa!» Dici Peppi: «E di chi?» «Jeu v'avvisu chi tutti st'arvuli li facistivu vui, e v'avvisu cu chi.» «Mittèmula.» Dissiru iddi: «Mittèmula; vui di tutta la robba chi pigghiastivu, e nuàvutri di tutta chidda chi pussidemu.» Jeru nni nnu Nutaru, e stinneru l'attu. Pigghiaru li cugnati e cci avvisaru tutti cosi; comu cci avvisaru tutti cosi, Peppi cci detti la robba e arristau senza nenti e pi supracchiù mortu di fami. Pigghiau un jornu, disfizziatu, pigghia un saccuneddu, li robbi ch'avia prima, si pigghiau e si nni iju. Si misi camina camina, e arrivau a un casinu; tuppuliau «Cu'è?» «Sugnu jeu, patri rimitu.» «E chi vai firriannu?» «Mi sapissivu diri d'unni spunta lu Suli?» «Ih! figghiu figghiu, pri stasira scuri ccà, e dumani a lu matinu ti nni vai, chi cchiù ddà ti 'ntuppa nn'àutru cchiù anticu di mia.» La matina, all'albicedda, lu patri rimitu cci detti un panuzzu; s'addumannau licenza Peppi, e si nni iju; si misi camina camina arrivau all'àutru casinu, e vitti un rimitu cu 'nna varva bianca sina a li dinocchia. «Vossa binidica, Patri rivirennu.» «Ch'avemu? ch'avemu?» «Mi sapiti diri d'unni spunta lu Suli?» «Ih! figghiu figghiu; camina, chi cchiù ddà cc'è unu cchiù anticu di mia.» Iddu addumannau bellissima licenza, e si nni iju. Arriva all'àutru casinu e vasau li manu a lu rimitu: «Vossa binidica, patri granni.» «Chi va' firriannu?» «Mi sapi a diri d'unni spunta lu Suli?» «Ih! figghiu figghiu!... Basta.... forsi tu cci arrivi; senti: teni ccà sta spingulidda; camina, senti gridari un liuni; comu lu senti gridari tu cci dici: «O cumpari liuni, vi manna a saluta vostru cumpari rimitu, e portu la spingulidda pri scippàrivi la spina di lu pedi e pri supra-salutu mi aviti a fari parlari cu lu Suli.» Iddu partiu. Arriva nni lu liuni, cci scippau la spina di lu pedi; e cci dissi lu liuni: «Ah! m'hai datu la vita!» «Ora m'âti a fari parlari cu lu Suli.» «Camina!» Si lu purtau cu iddu lu liuni, e lu purtau chi cc'era un gran mari, cu l'acqua niura. «Nun ti riminari di ccà, chi ora prima d'affacciari lu Suli affaccia un sirpenti, e tu cci dici: «O cumpari sirpenti, vi manna a saluta vostru cumpari liuni, e pri supra-salutu m'aviti a fari parlari cu lu Suli.» Lu liuni si nni iju, e Peppi vidi tramazzari l'acqua; affacciau lu sirpenti, e Peppi bottu 'ntra bottu cci dissi comu cci avia dittu lu liuni. Pigghiau lu sirpenti e dici: «Prestu, jèccati all'acqua e 'nfilati sutta l'ali mei, vasinnò cu li raggi di lu Suli t'abbruci!» Peppi si misi sutta un'ala; lu Suli spuntau, e lu sirpenti cci dissi: «Va dicci 'nzoccu cci avi' diri a lu Suli; prestu, avanzi chi si nni va.» E Peppi cuminciau a diricci: «O Suli tradituri, tu sulu mi putisti 'ngannari, e chi nn'avivi a fari, o 'nfami e tradituri!» Lu Suli vitti accussì e cci dissi: «Nun fu jeu chi ti 'ngannavi: fu tò mugghieri, a cui lu cunfidasti lu sigretu.» «Allura m'avi' a pirdunari, Suli miu; ma un piaciri vogghiu fattu di tia, avi' a tracuddari a uri e menza, quantu mi pìgghiu arrè la mè robba.» «Vattinni chi ti lu fazzu ssu piaciri.» S'addumannanu bellissima licenza; po' Peppi si licinziau, e ringraziau a tutti e si nni iju dintra. Comu arrivau dintra, la mugghieri cci fici attruvari lu brodu; si risturau; e s'assittau 'nn'anticchia a lu friscu. Li so' cugnati eranu ddà e cci dissi: «Ora cugnà', avemu a mettiri arrè 'nna scummissa.» «E ch'aviti a mettiri? si robba 'un n'aviti cchiù...» Dici: «Jeu cci mettu lu mè coddu e vuàvutri la mè robba.» Arrispunneru iddi: «Unquà sì: vui lu vostru coddu, e nuàvutri la vostra robba e la nostra. Ma supra di chi avi ad essiri sta scummissa?» Dissi Peppi allura: «Lu Suli quannu tracodda?» «Bonu! rispusiru li cugnati 'ntra d'iddi! L'amicu 'nfuddíu! mancu sapi quannu tracodda lu Suli! Com'è, si vutaru cu Peppi, a uri e menza!» «Jeu dicu chi tracodda a uri e menza.» Jeru a stenniri l'attu e si misiru a taliari lu Suli. Lu Suli a uri e mezza si stava jittannu, quantu si vôta iddu: «O Suli, e chissa fu la parola chi mi dasti?!» Allura lu Suli 'mmeci di tracuddari, tirau 'n chianu, e tracuddau a uri e menza. «L'aiu dittu?» dissi Peppi. Dicinu li cugnati: «Aviti raggiuni.» E accussì Peppi si pigghiau subbitu la robba sua e chidda d'iddi. «Ebbeni, (cci dissi Peppi) vi vògghiu fari vidiri lu cori di lu viddanu» (iddi cci dicianu ch'era viddanu). Pigghiau e cci detti la robba d'iddi e cci dici: « Vegna ccà, jeu nun vogghiu robba d'àutri; jeu vogghiu la mè robba.» Si pigghiau la sua, e chidda d'iddi cci la detti. Peppi si ritirau arrè com'era cu sò mogghi; lu Re a dda parti l'abbrazzau, si leva la curuna e la metti 'n testa a Peppi. Li cugnati comu vittiru mettiri la crûna 'n testa a chiddu, cunsidira chi rabbia! però nun la mustravanu. Lu 'nnumani cci fu 'nna bellissima tavulata; 'mmitau a tutti li parenti, si divirteru, un piattu va e un piattu veni, all'ultimu po' cafè, gilatu e cassati, e accussì Peppi di mortu di fami vujareddu addivintau Riuzzu. Salaparuta."
  },
  {
    "text": "Dici ca 'na vota cc'era un patri e avia tri figghi, e nun pussidia àutru chi 'na casa. Un jornu si la vinníu e si risarbau li tri pisola avanti la porta. Stu patri era muribunnu, e vulia fari tistamentu; tutti li vicini cci dicevanu: «Ma vui chi aviti a lassari? vui nun aviti nenti!» E 'nfatti li figghi nun cci vulevinu chiamari lu Nutaru. Lu 'ntisiru àutri amici, e cci lu ficiru chiamari. Vinni lu Nutaru e cci dumannau chi cosa avia a scriviri; iddu cci rispusi: «Avía 'na picciula casa; mi la vinnii e mi risarbai li tri pisola ca cci su' avanti la porta; a mè figghiu lu granni cci lassu lu primu pisolu; a lu minzanu, lu secunnu; e a lu picciulu, l'urtimu pisolu.» Li tri figghi ca èrinu di mala cunnutta, e chi li juncia lu pitittu e la fami macari, doppu ca muriu lu patri, lu figghiu granni pinsau e dissi: «Iu ccà, 'ntra stu paisi, nun pozzu campari; ora mi scippu lu pisolu ca mi lassau mè patri, e mi ni vaju 'ntra n'âtru paisi.» La patruna di dda casa, quannu iddu lu iju ppi scippari, cci dissi e lu priau di nun scipparlu, pirchì cci lu pagava; ma chiddu dispittusu cci dissi: «Gnurnò, mè patri lu pisolu mi lassau, e lu pisolu mi scippu e mi lu portu.» Infatti si scippau lu pisolu e ddà truvau na piccolissima vurza; si la pigghiau, si 'mpuníu lu pisolu e partíu. Arrivannu a certu statu, ppi arripusàrisi si spuníu e maniau la vurza: «O vurza, nescimilli (cci dissi) dui grana, ca mi ni accattu pani!» E subbitu truvau dui grana ni la vurza! Iddu comu li vitti, cci dissi: . «O vurza, 'ca nèscimi cent'unzi!» e la vurza cci li niscíu, e d'accussì sichitàu sinu a quantu iddu vosi. Allura allura fu riccu e si fici nèsciri tanti dinari sina ca si frabbicau un palazzu 'n facci a chiddu di lu Re. Di ddà sempri si affacciava; e siccomu di 'nfacci si affacciava la figghia di lu Re, iddu si cuminciau a fàrisi l'amuri, e tantu fici ca pigghiau amicizia ccu lu Re e cci ija 'n casa. La figghia di lu Re vidennu ca chistu era cchiù riccu di sò papà, cci dissi: «Tannu iu mi pigghiu a tia ppi maritu quannu tu mi dici d'unni ti veni tuttu stu dinaru.» E chiddu minghiuni minghiuni si cci fidau 'ntra lu bonu, e cci mustrau la vurza. Chidda senza scannaliarlu, quannu si curcau l'alluppiau, cci fici 'n'àutra vurza la stissa, e si pigghiau chidda ca niscía sempri dinari. Quannu chiddu si n'avvitti; si pirsuasi di lu tuttu, e pri manciari si cuminciau a vìnniri tutti cosi, fina a quannu addivintau poviru e pazzu, non avennu cchiù unni cadiri e muriri. Salaparuta siguitari. quattrino. 'Ntra stu tempu iddu avia saputu ca sò frati lu minzanu era riccu; pinsau, e si nni iju ni lu frati; arrivatu, si vasàru e si abbrazzaru, e cci cuntau la sò sfurtuna, e cci spiau: «Ma tu comu addivintasti accussì riccu?» e chiddu cci cuntau, ca nun avennu cchiù nenti, si va scippau lu pisolu ca cci avia lassatu sò patri, e ddà sutta truvau 'n (un) firriuleddu, si lu pigghiau, si 'mpuníu lu pisolu e si ni iju; ppi spassu si misi lu firriuleddu e s'addunau ca l'aggenti non lu vidianu cchiù; pruvau 'n'àutra vota, e mentri ca era ccu tanti aggenti si lu misi, e chiddi nun lu vìttinu. Allura chi fici? Stava murennu di fami, pinsau di tràsiri 'ntra 'na putía, si pigghiau pani, mangiari e àutru, e si ni iju senza vìdilu nuddu; d'accussì allura sicutau a'rrubbari ni l'arginteri, ni li niguzianti; arrubbava lu priccàcciu ni lu Re, fina a quannu arricchíu, ca nun avia cchiù chi fàrinni di li dinari. «Sannunca, cci dissi lu frati puvireddu, 'ca s'annunca, frati caru, fammi lu piaciri: 'mprestimi stu firriuleddu ppi quantu mi accomitu iu, e poi ti lu tornu;» e lu frati, ca lu vulia beni, cci dissi: «Sì, pigghatillu; arrìcchiti, e poi mi lu torni.» «Sì, fratuzzu miu; iu doppu ca m'accòmmitu, lu firriolu ti lu portu.» Cci pigghiau licenzia, e si ni iju. A malapena niscíu, 'n subitu cuminciau a fari lu sò duviposto ni la narrazione prenne, come si vede, lu novellatore. ri arrubbannu cchiù peju di sò frati dinari, oru, argintaria, e tuttu chiddu ca putía affirrari. Quannu fu bonu accumitatu, si ni turnau a jiri ni lu Re, e sicutau l'amuri ccu la Rigginotta. La Rigginotta ca lu vitti n'àutru cchiù riccu di prima, accuminciau 'n'àutra vota a pigghiarisillu ccu lu bonu: «E di unni ti vìnninu sti dinari? e comu si' accussì riccu, ca mancu mè papà l'avi tanti summi? Si tu mi lu dici, a manu ti fazzu cuntenti e ni maritamu.» E iddu ca cridía tuttu, si cunfidau 'n'àutra vota e cci ammustrau la firriuleddu. Ma la Rigginotta chi pensa di fari? cci dissi «Sai chi ti dicu? mangiamu prima e poi ni addivirtemu.» Allura iddu mangiau e vippi, e la Rigginotta lu alluppiau 'n'àutra vota, fici 'n (un) firriuleddu lu stissu, e cci arrubbau chiddu ca facia sparìri li cristiani. Iddu si turnau ad arzari, cci pigghiau licenzia e si ni iju, ma vitti doppu, ca lu firriuleddu nun l'avia cchiù, e nun chiddu stissu ca avia prima, pirchì sulennu iddu jiri ni 'na picciotta ccu sei frati quannu avia lu sò firriolu, e ddà la vasava e cci parrava avanti di tutti, e chiddi nun lu vidèvinu, turnau a jiricci, e a lu sò solitu trasíu mentri tutti eranu assittati, e zittu zittu cridennu comu era prima ca nun lu vidia nuddu, la iju a vasari e strinciri; ma sta vota ca li frati lu videvinu beni, si susèru tutti e ppi l'ultraggiu ca cci avia fattu, lu accutufàru 'ntra li vastunati, e quannu cci aggiustaru bonu lu jimmu, e nni lu ficiru jiri cchiù stortu ca drittu. Allura, puvireddu, nun avennu cchiù comu fari, doppu ca si guariu li spaddi e caminava menzu arrigulari, pinsau di turnarisinni a lu sò paisi ppi buscàrisi quarchi tozzu di pani cu lu sò travagghiu. Ma ddà arrivatu 'ntisi ca lu sò frati era riccuni; avia bellu palazzu, e mantinia tanti criati. Iddu pinsau e dissi: «Ora mi ni vaju ni mè frati lu picciulu, ca certu nun m'arribbutta»; e 'nfatti cci iju. Quannu sò frati lu vitti cci dissi: «O caru frati, e unni avi' statu, ca mi paria ca a st'ura eri mortu!» Si lu vasau e abbrazzau facènnucci 'na gran facci. Quannu si vitti accittatu d'accussì, iddu pigghiau curaggiu e cci spijau: «Ma tu comu arricchisti?» E chiddu: «Senti, sai ca lu patri mi lassau l'urtimu pisolu; 'n (un) jornu ca iu era dispiratu, mi lu scippai ppi vinnirimillu; e ddà sutta truvai 'n (un) cornu; comu lu vitti, ppi spassu lu vosi sunari, e a corpu comu sunai niscèru tanti surdati, e mi dissiru: «Chi cumanni?» Allura iu mi arritirai lu sciatuni e li surdati s'arritiraru 'n'àutra vota. Quannu m'assicurai di lu fattu, furriai tanti cità facennu cu li me' surdati guerri e battalli ppi arricogghiri dinari, e quannu vitti ca avia tanti summi, mi ni riturnai, mi frabbricai stu palazlungo pel popolo. zu e d'accussì sugnu riccu e mi ammantegnu.» Doppu ca lu frati 'ntisi lu tuttu, cci addumannau ppi grazia di 'mpristàricci lu cornu pi quantu s'arricchía iddu, e doppu cci lu turnava a dari; e lu poviru frati cci lu dèsi e cu pattu di turnariccillu. Doppu ca cci lu dèsi, si vasàru e si abbrazzàru e lu frati puvireddu iju a prucuràrisi vintura. 'Nfatti si partíu ppi 'na cità ca si luminava ppi ricchizzi, agghicau ddà, sunau lu cornu 'nfatatu, e cuminciaru a nèsciri tanti surdati; quannu iddu jinchíu 'n (un) gran chianu, cci urdinau a tutti di sacchiari dda citati. Li surdati nun ficiru di lu scànciu, e n'abbrevi tempu si ricòsiru caricati, cci cunsignaru li summi di li dinari, tuttu l'oru, l'argentu e ricchizzi ch'avianu pigghiatu e parteru. A chiddi ca nun purtàvinu nenti, si li sucau 'ntra lu cornu e si ni iju ni la cità unni cc'era la solita Rigginotta. Arrivatu ddà pusau ni la cchiù ricca lucanna, fici pusari e cunsarvari lu tuttu, e si sucau ni lu cornu tutti l'àutri surdati. Doppu si sarvau lu cornu e si ni iju 'n'àutra vota ni la Rigginotta. Quannu la Rigginotta lu vitti, cci fici 'na facci granni, e macari tutta la famigghia di lu Re. A lu menzijornu lu 'mmitaru a tavula rutunna, e iddu s'arristau ddà. Ma la Rigginotta 'n (non) avia àutru pinseri, chi di sapiri comu iddu arricchíu 'n'àutra vota; e cuminciau a lu solitu a fàricci pulizzii, a pigghiarisillu cu lu bonu, finu a quannu tanti cci ni dissi e tantu fici ca iddu cci cunfidau ca avia lu cornu 'nfatatu e putia fari nèsciri di lu cornu macari miliuni di surdati; e cci lu fici vidiri. La Rigginotta si fincíu tutta babba, e a lu menzijornu a tavula lu alluppiau pi vintiquattr'uri. 'Ntra stu tempu cci pigghiau lu cornu 'nfatatu e cci ni fici unu ca nun sirvía. Quannu arrivinni lu 'nnumani, lu Re e la Rigginotta lu licinziaru murtificannulu pirchì s'avia 'mbriacatu; iddu si ni iju mutu mutu, e partíu ppi n'àutru paisi, purtànnusi tutti li ricchizzi e li dinari ca ancora pussidia; ma a certu puntu cci nisceru dudici latri e lu vulevinu arrubbari, ma iddu ca pinsau ca avia lu cornu, a corpu jittau manu a li latri e si addifinniu e poi sunau lu cornu ppi nèsciri tutti li surdati e armari battalla ppi ammazzari a tutti li dudici latri. Ma appi vogghia di sunari e fàrisi lu forti, cà li latri lu rubbaru, l'accutufaru 'ntra li vastunati, pirchì facia lu prisintusu cu dudici armati, e pi miraculu lu lassaru 'n terra cchiù vivu ca mortu cu lu cornu a la vucca ca sunava di paru. Ma all'urtimata si misi accura, cà lu cornu nun era cchiù chiddu 'nfatatu, e nun avennu cchiù chi fari, e pinsannu ca era cunsumatu iddu e tutti li so' frati, pinsau di nun campari cchiù e di jirisi a jittari di supra 'na timpa pi dispirazioni. Arrivau, doppu ca caminau tantu, supra lu lippu di la timpa, e jittannu 'n (un) sàutu si jittau di ddà supra, ma prima di menza timpa 'mpiccicau 'ntra l'aria 'ntra un pedi di ficu niura; e vidennula carricatuna di ficu, pinsau di fàrisi 'na panzata di ficu e dissi: «Armenu ch'io moru cu la panza sazia,» e cuminciau a mangiari. Ma arrivatu ca si ni avia mangiatu 'na trintina, cuminciaru a spuntàricci tanti e tanti corna ni la testa, ni la facci, ni lu nasu ppi quantu addivintau veru mustruusu; e dispirannusi cchiù dicchiù, pi ammazzàrisi tunnu si jittau 'n'àutra vota; ma doppu ca avia fatta corchi centu parmi àutri, 'mmisca e 'mpiccica supra 'n'àutra ficu janca, cchiù carricata di la prima. Lu puvireddu era tuttu ammaccatu, e pinsau d'arripusarisi 'n (un) pocu; ma vidennu ddi belli ficu, dissi: «Corna cchiù di chiddi ca aiu nun mi ni ponu nàsciri; iu sempri aiu a muriri: ora m'addubbu.» E 'nfatti cuminzau a manciarisinni; a mala pena si ni avia mangiatu tri, s'addunau ca si cci avianu 'rritiratu tri corna; allura cuntintuni sicutau a mangiari ficu e ognuna ca si ni mangiava cci scumparia 'n (un) cornu. Vidennu chistu, ni mangiau tanti pi finu ca si cci arritiraru tutti, e arristau lisciu e tunnu cchiù megghiu di prima. in un altro fico. Quannu si vitti senza corna, pinsau di scinniri passu passu di lu ficu, e arrampicuni acchianau timpu timpu sinu ca arrivau ni la ficu niura, dda ni cugghíu 'na bella muccaturata e si ni iju a la cità comu megghiu potti. Doppu misi li ficu 'ntra 'n (un) bellu cannistru, si vistíu di massàru, e iju a vìnniri ddi ficu billissimi, cà erinu fora tempu, sutta lu palazzu riali. A corpu fu chiamatu di (da) la sintinedda; acchianau supra e si li 'ccattau tutti lu Re. Lu pagàru e iddu cci pigghiau licenza vasànnucci lu jinocchiu. A lu menzijornu lu Re cu tutta la famigghia si mangiàru ddi billissirni ficu; e siccomu a la Rigginedda cci piacevanu cchiù assai, si ni mangiau cchiù di tutti. Comu sbrigaru di mangiari, a corpu si vittiru ch'erinu chini di corna 'ntra tutta la facci, e cchiù di tutti n'avia la Rigginotta. Allura si cunfùsiru tutti e nun sapevanu cchi fari pi livarisilli. Chiamaru li cirusichi di la citati, ma chiddi si cunfusiru, e cci dissiru ca nun cc'era chi ajutu dàricci. Quannu lu Re 'ntisi chistu, fici 'n (un) bannu, e dissi ca a cui li libbrâva di sti corna, cci cuncidia la grazia ca vulia, e cci dava chiddu ca disidirava. Quannu lu parruscianu di li ficu 'ntisi lu bannu jittatu, si ni iju ni la ficu janca, ni va a côsi 'n bellu panàru, e si li misi 'ntra 'na specii di vurza, si fincíu cirusicu, e iju ni lu Re. La sintinedda lu fici allura tràsiri: e acchianau 'n palazzu. Doppu si prisintau a lu Re e cci dissi: «Riali Maistà, iu vi sarvu a tutti e vi levu li corna....» La Rigginotta comu 'ntisi chistu, a corpu iju ni sò papà, e cci dissi: «Maistà, li primi l'aviti a fari livari a mia.» E lu Re cci accunsintiu. Allura lu cirusicu si la purtau ni 'na stanza pi ottu jorni. Quannu iddu fôru 'nchiusi, lu cirusicu cci dissi a la Rigginotta: «Mi canusci sì o no? (e cci desi cunuscenza). Ora senti chi ti dicu in brevi: si tu mi torni la vurza ca jetta dinari, la firriuleddu 'mmisibuli e lu cornu 'nfatatu, ti levu tutti li corna, sannunca ti ni fazzu nasciri n'àutru tantu.» La Rigginotta ca avia pruvatu e 'ntisu tanti duluri e sapia ca iddu avia avutu tanti cosi 'nfatati, cci critti, e cci dissi «Sì iu ti tornu tuttu, tu m'avi' a livari li corna e poi a pattu ca avi' a esseri mè maritu.» Iddu accunsintiu, e la Rigginotta cci cunsignau la vurza, lu firriuleddu e lu cornu 'nfatatu; allura cci fici mangiari tanti ficu janchi pi quantu corna avia, e cci arritiraru tutti. Doppu ca la Rigginotta non avia cchiù corna, iddu li fici cadiri a lu Re e a la Riggina e a tutti chiddi ca n'avianu, e poi cci addumannau pi grazia di vuliri a la Rigginotta pi spusa. Lu Re cci lu concessi, e allura jittàru 'n (un) bannu, e si maritaru. Iddu turnau lu firriuleddu e lu cornu ad ognunu di li so' frati, e si tinnì la vurza jetta-dinari, e arristau pi sempri jènniru di lu Re. Lu Re doppu n'annu morsi, e arristau iddu cu sò mugghieri Re e Riggina cuntenti e filici E nui comu li mazzi di radici. Màngano."
  },
  {
    "text": "Si racconta chi cc'era un scarpareddu, e avia tri figghi fimmini e la mugghieri. Chistu era veru scarsu e puvireddu; si mittia la coffa 'n coddu e ija firriannu. «Cunsamu li scarpi! O Signuri! nuddu mi chiama! anniàri m'hê jiri....» Si parti, e si nni va a lu ciumi di Bilici pri anniarisi. Mentri stava pri jittàrisi 'ntra 'nna naca, cci affaccia la sò Sorti e cci dici: «E chi sta' facennu?» «M'hê anniàri, dici, pirchì aiu la mala Furtuna.» La Furtuna cci dissi: «No, nun t'anniàri; te' sto timpirineddu; mentri fa' lu viaggiu, va' cugghiennu lamanni, ogni lamanna chi cògghi attrovi un pezzu di dui. Iddu si pigghiau lu timpirinu; e accussì fici; e ogni lamanna chi tagghiava, pigghiava un pezzu di dui, è ija cantannu: Ta-la-li-ru, ta-la-li-ru, chi sugnu riccu!» Lu 'ntisiru li monaci (chì passau vicinu un cummentu), e lu chiamaru: «Viniti ccà, cumpari Peppi; ch'aviti?» «E ch'hê ad aviri! Riccu sugnu.» Cci iju e cci fici a annegarsi in un luogo di lu Belice ove l'acqua ritenuta aveva gran fonno. echivale a cent di lira. vidiri lu timpirineddu, e cci cuntau lu fattu. Li monaci allura pinsaru di pigghiariccillu; cci dettiru a manciari e lu mbriacaru; cci pigghiaru lu timpirineddu, e cci nni misiru n'àutru 'n sacchetta. Si nni iju a la casa «O mugghieri mia, chi semu ricchi!» «Chi facistivu, 'nfuddistivu? cci dissi sò mugghieri. Tò pà, dici idda a lu figghiu, stamatina chi avi? foddi è?» Iddu cci dissi: «Caminati cu mia, v'aiu dittu» «Jèmucci va, lassàmucci sfurrari la fuddía». Si nni jeru 'n campagna, ogni lamanna chi cugghía, cci nni putianu affacciari dinari mentri chi lu timpirinu cci l'avianu cangiatu li monaci? «Ah! amaru mia! cunsumatu sugnu! Arrè m'hê jiri anniari!...» Si partiu e si stava jitannu arrè 'ntra lu ciumi. Cci affaccia la Furtuna e cci dici: «E chi vinisti a fari? «Ora veru m'hê anniari.» «No, nun t'anniari; cci sugnu jeu chi t'ajutu.» E cci dissi: «Te' stu sceccu; ogni virgata chi cci duni, un munseddu di dinari!» E cci detti la virga mirè. Accumincia a dari virgati; dici: «Vogghiu vidiri s'è veru; 'n fazza chi mi cutuliau la Furtuna...» Ogni virgata chi dava, un munzeddu di dinari. E passa arrè di nni li monaci cantannu: «Ta-la-li-ru, ta-la-li-ru!» Li monaci dici: «Arrè passa cumpari Peppi; arrè cci l'âmu a fari.» Si lu chiamaru, e cci dissiru: «O cumpari Peppi, pirchì jiti cantannu?» «Riccu sugnu.» Accuminciau a dari virgati a lu sceccu, e lu sceccu cci cacau tanti dinari. Li monaci cci dettiru a manciari, lu 'mbriacaru arrè, e l'alluppiaru. Quannu si arrisbigghiau, cci dettiru n'àutru sceccu e 'n'àutra virga, e iddu si nni iju nni la mugghieri; dici: «Eh! mugghieri mia, chi semu ricchi!» «Ora voli veru lignati tò patri!» «Stinnicchia ssi linzola ddocu 'n terra.» «Vu' chi 'nfuddistivu ch'hê pigghiari li linzola?» «Pìgghiali, t'aiu dittu.» Li pigghiaru, li stinneru 'n terra e iddu cuminciau a dari virgati a lu sceccu. Lu sceccu, mischinu, nun putennu cchiù cci addinchi li linzola di fumeri. Sò mugghieri e li figghi ddocu l'assicutaru a lignati; iddu sduna pri fora lamintannusi: «Ah! ora veru m'hê jiri a'nniari! veru veru!» Si nni iju a lu ciumi, e mentri si stava anniannu, cci affàccia la Furtuna: «Arrè vinisti?» «Livativi, livativi chi m'hê anniari diveru; sta vota nun vogghiu nenti.» «Eh! babbu! diveru ti scuraggisti? nun cci sugnu jeu!» Pigghia 'nna coffa e cci la duna e cci dissi: .«Ha' a jiri a passari di nni li monaci; e cci avi' diri: O mi dati lu sceccu caca-dinari e lu timpirineddu, o vi fazzu li testi un pani-cottu. Tu dici: Oh dati, furmi! e li furmi cafùddanu a li testi; Abbàsciu, furmi! e li furmi si 'nfilanu 'ntra la coffa.» Iju nni li monaci e cuminciau a gridari: Datimi lu sceccu caca-dinari e lu timpirineddu! Li monaci si facianu forti e facianu a vidiri chi nun sapianu nenti. Lu scarparu si misi 'n côrla e dissi: «Ah dati, furmi! Ddocu li furmi nisceru di la coffa e cuminciaru a dari a li testi testi di li monaci, e cci li ficiru unni moddi e unni duri. Li monaci gridavanu: «Vi li damu! vi li damu!» E lu scarparu: «Abbàsciu, furmi! e si 'nfilaru 'ntra la coffa. Li monaci allura nun cci li vulianu dari, e iddu cci dissi: «Datimillu chi arrè a li furmi tornu.». Lu guardianu dici: «Damuccilli, chi chissu nn'ammazza oi.» Pigghiaru lu sceccu e lu timpirineddu e cci lu dettiru. Dici: «Vogghiu vidiri, 'nfazza chi mi nni dunanu n'àutru.» Cci duna 'nna virgata: «Nzii; dinari a ddi chiddi chiddi!» Cci li lassau e si nni iju nni la mugghieri: «Chi semu ricchi!» «Arrè veni lu foddi!» «Stinnicchia ssu linzolu.» «Chi vuliti? pensu chi lignati voli stamatina.» «T'aiu dittu: stinnìcchialu.» «Chi vuliti lignati?» «Ah! dati, furmi!» e li furmi a li testi di la mugghieri e di li figghi, chi cuminciaru a gridari: «Li pigghiamu, li pigghiamu!» Pigghiaru li linzola, li stinnicchiaru ddà 'n terra; iddu accumencia a dàri virgati: «nzii, dinari!» e nni fici un gran munzeddu. Quannu vittiru tutti ddi dinari: «O maritu meu, chi siti beddu!» «Patruzzu, chi siti beddu!» e tutti l'abbrazzavanu, l'allisciavanu; cu' cci pigghiava la mutanna netta e cci la mittia; cu' pigghiava frase efficacissima per significari i bernoccoli e li contusioni fatte da lui. li pettini e lu pittinava. E accussì iddi arristaru tutti 'nsèmmula: maritu, e figghi ricchi; e nuàvutri ccà senza nenti. Salaparuta."
  },
  {
    "text": "Cc'era 'na vota un patri e 'na matri, chi avianu 'na figghia. Lu patri si nni iju a travagghiari, e lassau dittu a la mugghieri: «Quannu è lesta la minestra, tu mi la manni cu la picciridda.» La matri ad ura di menzijornu cucíu la minestra, e cci la mannau cu la picciridda. La matri cci detti 'na pocu di canigghia a la picciridda pri siminalla nni lu violu e chista 'nsignàricci la via. La canigghia (ddoppu chi cci purtau la minestra a lu patri) cu lu ventu si nni iju. Pircui a lu turnari nun la potti 'nzirtari cchiù la via! La picciridda, poi ca scurau, si misi a chianciri, e diri: «Comu fazzu? ora scura, e arrestu luntana di mè patri e di mè matri!» Comu chiancía a vuci forti, cci 'ncuntrau 'na munachedda, la quali la 'ntisi, e la dumannau pi quali motivu chiancía. Idda cci dissi lu fattu, e poi la munachedda cci prumisi di fàricci anzirtari la via. Cci detti 'na sarvietta dicennu: «Chista ti sirvirà a li toi bisogni, e si vôi a mangiari, cci lu dici, ca idda ti duna 'nsoccu vôi!» La picciridda tutta allegra comu la Pasqua, si nni iju cuntenti e senza paura di sgarrari la via! Poi fici la prova caminannu, e cci misi a dumannari pasta, carni, pani, e la sarvietta cci dava tuttu. Ora s'avi a premettiri ca la munachedda cci fici la privinzioni di 'un ni diri nenti a sò patri e a sò matri, di sta sarvietta, e tinirla sempri ammucciata. Arrivannu la picciridda nni la sò casa, lu primu pinseri chi appi fu chiddu di diri a sò matri la bedda virtù di la sarvietta: la stinnicchiaru, e comu vinni lu frati, misiru a cumannari la sarvietta, la quali, ubbidienti, cci niscíu tutti cosi. Mangiaru, e la sarvaru. Lu frati di lu patri, chi li sapía scarsi morti, na jurnata dissi a la mugghieri: «Comu va ca nni mè frati mangianu boni ed hannu dinari senza fini?» Mossu di la curiusità lu frati cci iju. Si avi a premettiri ca lu frati, ca era riccu, nun cci sulía jiri nni la casa di l'àutru frati; ma siccomu poi vitti ca nun avia bisognu d'iddu, si mossi a jirici, dicennu: «D'unni ti vinniru sti dinari? Dimmillu, ca iu nn'aiu bisognu di dinari!» «Comu? (rispusi lu frati). Vui aviti bisognu di dinari? Pri finu a quannu iu era scarsu, vui nun vinèvavu mai timennu chi iu vi cutturiava, ed ora ca grazii a Diu nun aiu bisognu, ora vi affuddati, e pritinniti di mia? Chissu nun pò essiri propria,» rispusi arreri. Lu frati 'ncuttu, nun si nni jia propria si prima nun sintía lu fattu, e cunchiusi cu farisi dari la sarvietta, e jirisinni. Lu frati chi prima pussidia la sarvietta, nun l'avennula cchiù, nun putia mangiari. L'àutru frati avaru, facennula di pulitu, nun cci la ristituiu cchiù, e pri la prima vota mangiau francu. Chiamava la sarvietta e idda cci dava 'nsoccu vulía. A la secunna vota la sarvietta nun cci detti nenti. 'Na nuttata cumparíu la monaca nni la casa di lu frati scarsu, e lu rimpruvirau, dicennu: «Già la sarvietta la dasti, ad onta di la mia dispusizioni; ed ora ristasti senza putiri mangiari. Lu patri di famigghia allura a sta vista si misi a chianciri, e cci dissi a la munachedda: «Iu non putia cummattiri cu mè frati, cà tuttu lu jornu l'avia ccà, e pri nun lu sèntiri ca mi dicia esseri dijunu , cci la detti. Ora vi pregu, di dariminni 'n'autra, mentricchì nun pozzu mangiari, e la mè famigghia mi stà murennu di fami.» La munachedda, mossa di (da) pietà, cci detti un fazzulettu, dicennu: «Senti: chistu t'avi a sèrviri pri mangiari tu sulu e li toi: nun fari pirò chi la duni o ti la fai scippari? Io allura nun ti nni dugnu cchiù mai!» Lu patri di famigghia cci prumisi di nun dàlla cchiù a nuddu. A lu menzijornu stinnicchiau supra la tavula lu fazzulettu, e chistu cci dava nsoccu vulia. La cugnata e lu frati si misiru accura, e dicevanu tra d'iddi: «Belli cosi apparicchianu! voli diri ca ficiru n'àutru 'mbrogghiu. Ora, vaju, e va a viju.» Iju lu frati avaru, e iju a vitti la facenna; poi cci dissi: «Frati miu, iu sugnu dijunu e nun aiu d'unni pigghiari: dimmillu tu comu aiu a fari; e comu tu facisti.» Lu frati nun cci lu vulia diri; ma poi vidennu la 'ncuttizza, nun potti reggiri cchiù e cci detti lu fazzulettu. Comu cci lu detti, ristau dijunu iddu propria, e la famigghia, e dicia: «Quannu hannu iddi, iu non aiu a diri nenti; quannu aiu iu, non mi pozzu mangiari un muzzicuni cuntenti. Sia fatta la vuluntà di Diu!». Iddu prigava chi cci cumparissi arreri la munachedda a la notti pri quantu iddu putía dumannari qualchi cosa. La munachedda cci cumparíu arreri e cci dissi: «La facisti la prisa? ora ca cci dasti tutti dui cosi, nun ti vogghiu vidiri cchiù.» «Pi carità, nun mi abbannunati, cà iu nun lu fazzu cchiù!» «Senti allura, cci dissi allura la munachedda: iu la sarvietta e lu fazzulettu l'aiu ccà, e ti li dugnu arreri; ma t'hai a pigghiari stu vastuni pri sèrviti nni l'accurrenza di tò frati quannu iddu veni a vuliri li cosi chi ti dunanu pani. Tu cumanni subbitu a lu vastuni, ed iddu ti fa vidiri comu duna lignati a iddu e a tia ca duni li cosi. Vôi vidiri la prova? Furría vastuni!...» e lu vastuni si misi a ligniari a tutti. Tutti chianceru, e promisiru di nun lu fari cchiù mai. Favula ditta e favula scritta, Diciti la vostra, ca la mia è ditta. Polizzi-Generosa."
  },
  {
    "text": "Cc'era 'na vôta un marinaru; era maritatu, e senza figghi. Stu maritu e sta mugghieri niscevanu foddi p'aviri un picciriddu o 'na picciridda. Tantu prigaru, ca la mugghieri di lu marinaru niscíu gràvita; e fici un beddu figghiu masculu. Comu cci nascíu stu picciriddu, cci vutò la rota, ca lu poviru patri 'un putía pigghiari cchiù un pisciteddu, e 'un puteva dari a manciari a la famigghia. Peppi (ca a lu picciriddu cci misiru Peppi) era fattu beddu grannuzzu; 'na vota cci dissi sò patri: «Figghiu mio, io nun aiu cchiù chi fari; io nun pozzu mantèniri cchiù la casa; sai ch'aiu pinsatu? nui nni jamu a lu voscu di la Tardèna, e ddà facemu ligna.» Si parteru lu patri e lu figghiu. Arrivati ca fôru a lu voscu, accuminzaru a tagghiari ligna; quantu sentinu 'na vuci: «Ah! birbanti birbanti! chi stati facennu? mi stati pigghiannu tutti li ligna di lu mè voscu!» Iddu, mischinu, lu poviru marinaru, talía e vidi 'na bedda signura; cci dissi: «Signura, nn'avi a pirdunari. Eramu morti di fami; aiu vinutu io e mè figghiu pi fari 'na pocu di lignicedda.» «'Unca senti ch'avi' a fari: cci arrispunni la signura: lassami a tò figghiu, ca io ti dugnu un sacchiteddu di dinari; e ti nni vai.» Lu patri si misi a chianciri, ma poi si cuntintau; si pigghia li dinari, e cci lassò a sò figghiu e si nni iju. Comu si nni iju, si vôta la signura: «Tu comu ti chiami?» «Peppi.» «'Unca, Peppi, trasi ccà 'nta stu palazzu cu mia.» Comu tràsinu, idda spirisci. Iddu comu trasi, tutti li genti di la Curti cci mèntinu a diri: «A pedi di Sò Maistà! Sò Maistà chi cumanna!» E Peppi si vutava, e 'un si lu putía figurari ca parravanu cu iddu. Poi trasíu 'nta 'na cammara, ca cc'era 'na gran tavula cunzata, e Peppi s'appi a'ssittari a manciari; poi quannu finíu: «Sò Maistà (cci dicinu) voli àutru? Voli fumari?» Si vôta Peppi: «Sì, vogghiu fumari.» E cci dettiru a fumari. La sira poi fu purtatu nni la cammara di la 'Mperatrici Trebisonna. Quannu avia passatu un annu, a Peppi cci vinni lu sfilu di vìdiri a sò patri e a sò matri. 'Na jurnata cci dissi a la 'Mperatrici: «'Mperatrici, io vurria jiri a vidiri a mè patri e a mè matri; jirimi a fari un viaggeddu e poi turnari....» «Sì, Peppi: ma âmu a fari un pattu, io ti fazzu pàrtiri, ma cchiù d'un annu 'un avi' a mancari: si tu scancelli un jornu, guai su' li toi!» Cci duna un aneddu e cci dici: «Si tu si' fidili, st'aneddu ti lu trovi nna tutti li to' circustanzi.» Peppi parti, e si nni va drittu tiratu a la casa di sò patri. Comu va, 'un trova cchiù la casa, e spija. A li vuci a li vuci cci dissinu: «Cui? ddu marinaru chi stava ddocu? Chistu è addivintatu riccu, un principuni; avi un palazzu!...» Peppi s'avi fattu 'nsignari lu palazzu e si nn'avi jutu nni sò patri. Affaccia lu cammareri, e iddu cci dici: «Cci diciti a lu Principi (ca già lu marinaru avia addivintatu Principi. Li dinari!...) cci diciti a lu Principi ca cc'è un signuri chi cci voli parrari.» Lu Principi lu fici tràsiri; iddu comu trasíu 'un si cci detti a canusciri ch'era sò figghiu; e fincíu ca cci java pi nigoziu. Discurrennu discurrennu, Peppi cci spijau s'iddu avia figghi. Iddu cci dissi: «Io l'avia un figghiu tantu disiddiratu; lu vosi la 'Mperatrici Trebisonna, e cci l'appi a lassari, e chistu è figghiu chi io nun lu vitti cchiù nè mortu nè vivu.... Poviru figghiuzzu mio!!» Peppi allura cci dissi. «Ma si l'avissivu a vidiri lu canuscissivu a vostru figghiu?» «Io lu canuscissi, ma ora avi a essiri granni,... chi sacciu....» Iddu si vutau: «'Unca io sugnu vostru figghiu!» Lu patri sintennu ca iddu era sò figghiu, si l'abbrazzau e cci dissi: «Figghiu mio, ora tu 'un ti nn'avi' a jiri cchiù, dunni mia. Io sugnu tantu riccu, ca li ricchizzi 'un aiu a cu' lassalli; li me' ricchizzi sunnu toi.» «Chi cc'entra, patri mio! cci dici Peppi. Io sugnu 'Mperaturi; a mia la 'Mperatrici mi detti tempu un annu ed hê turnari; si io cci scancellu un jornu, guai su' li mei! Anzi io ora partu, ca prima m'hê fari un viaggeddu.» S'allicinziau cu sò patri, e Peppi partiu. Arriva nn'ôn regnu unni si tineva 'na giostra, pirchì lu Re avia a maritari a sò figghia e cci avia a dari a lu cavaleri cchiù valurusu. Comu arriva Peppi: iddu chi avia l'aneddu di lu cumannu: si arma di tuttu puntu, si metti a cavaddu, e trasi 'nta la giostra; e cummattennu cummattennu era lu cchiù valenti di li cavaleri. Ma 'na cosa curiusa, ca comu vincía, scappava e si nni java. Vinci la prima vota, vinci la secunna; lu Re comu vitti ca stu cavaleri fuija, s'arrabbiau; e duna ordini ca «si veni arreri, arristatilu quantu viju cu' è stu cavaleri ca vinci e si nni va.» A la terza, ca si misi pi scappari, l'arristaru; e lu purtaru davanti di Sò Maistà. Lu Re cci dissi: «Sti cosi nun si fannu: vinciri e scappari! Pirchì 'un vèniri nni mia e dumannarimi la figghia?» Si vôta iddu: «Maistà, io a vostra figghia m'hê pigghiari? Vostra figghia mancu li scarpi cci pò stujari a mè mugghieri. «Lu Re sintennu sta cosa: «Subbitu mittitilu carzaratu a stu gran prisuntusu! E tu o 'n tempu tri jorna veni sta tò mugghieri ccà, o io ti mannu a la morti!...» Peppi comu si vitti 'nta li càrzari, cumanna l'aneddu: e lu cumanna ch'avissi vinutu la 'Mperatrici cu tutta la Curti a prisintàrisi a lu Re. Passa lu primu jornu, passa lu secunnu jornu, accumenza lu terzu, e 'un accumpareva nuddu. Quannu era lu puntu ca iddu già avia a jiri a la morti, quantu sentinu un scrùsciu, n'esercitu di carrozzi, di surdati, di sirvitù: «Cu' veni! cu' veni!» Si vôta Peppi: «Veni mè mugghieri!» Vidinu cumpàriri 'na gran carrozza, e cci parsi a lu Re ca era la carrozza di la 'Mperatrici. Ma chi!! ca la carrozza 'un cumparía, e chiddi eranu carrozzi di criati e di cavaleri.... Ogni carrozza chi passava, cci spiava lu Re a Peppi: «È chista la carrozza di tò mugghieri?» «Chi chista e chista!...» All'urtimu spunta la carrozza di la 'Mperatrici Trebisonna. Lu Re e tutta la Curti comu vittiru dda carrozza arristaru tutti comu li locchi. Comu acchiana la 'Mperatrici, cchiù suprajura d'iddu, iddu cci addumannò scusa. La 'Mperatrici cci addumannò scusa pi parti di sò maritu: e s'addimannaru scusa di 'na parti e l'àutra. Idda poi pigghiò a Peppi, e si lu purtò. Arrivannu 'nta 'na chianura aperta spiriscinu carrozzi, spirisci 'Mperatrici, e Peppi arresta sulu sulu comu un cani. Mischinu comu si vitti sulu: «E comu fazzu!» chiama l'aneddu, ma l'aneddu 'un cci currispunnia; mentri era 'nta sta firnicia vidi a tri chi si sciarriavanu tutti tri; iddu cci 'ncugna. «Chi aviti ca vi sciarriati?!» «Signuri: avemu 'na chistioni pi li manu: asciamu sti tri cosi; e nni stamu sciarriannu cu' si l'avi a pigghiari.» «Ma chi sunnu sti tri cosi?» «Avemu 'na vurza ca si sdivaca, ed è sempri china di dinari; avemu un paru di stivali, chi currinu comu curri lu ventu; avemu un capputteddu ca comu unu si lu metti, vidi e un è vistu. Chiddu voli lu cappottu, chiddu voli li stivali, io vogghiu la vurza, e 'un nni putemu accurdari.» «Ora bonu, cci dici Peppi: datili 'mmanu a mia sti cosi; io li provu e poi v'accurdati.» Cci hannu datu tutti tri cosi; pigghia la vurza, cchiù chi la sdivacava cchiù china era; poi si misi li stivali, poi lu capputteddu; comu si misi lu capputteddu: «Ora va: mi viditi?» «No.» «E mancu mi viditi cchiù.» E spiríu. Arriva a lu palazzu di la 'Mperatrici; comu arriva ddà, 'na rufuliata di ventu, vuh! e rumpi tutti li cristalli. Trasi, e si nni va sutta lu lettu di la 'Mperatrici: mentri la 'Mperatrici era curcata, iddu cci tuppuliava lu lettu. «Olà olà! latri latri!» gridava idda. Currevanu li dami di Curti e 'un vidianu a nuddu. Si nni javanu; la stissa cosa; quannu cci parsi a idda, la 'Mperatrici Trebisonna si vôta e dici: «Ora va, Peppi, nesci di ddocu sutta.» Iddu nesci; e la 'Mperatrici cci dici: «Birbanti, lu vidi chi mi facisti! Io t'avia dittu ca avivi a stari un annu, e tu stasti tantu tempu! Ora va, io t'aiu pirdunatu. Ora semu maritu e mugghieri e nni gudemu la santa paci.» Iddi arristaru filici e cuntenti, Nui semu ccà, e nni munnamu li denti. Palermo. VARIANTI E RISCONTRI È la famosa Historia di Leombruno, che è di li più antiche ni la bibliografia di li novelle in versi. Di essa Historia aiu sott'occhio un'edizione fatta in Palermo, per lu Coppola; . Con licenza di' superiori (in ° gr. a due colonne, di pag. ) e un'altra fatta in Napoli, per lu Pittante , (in ° cu na tavola, a due colonne), entramme non citate da' bibliografi, così come l'altra edizione cu lu titolo: Bellissima Istoria di Liombruno. Dove s'intenne, che fu vennuto da un padre ecc. In Bologna; . Alla Colomma (in ). L'argomento di chesta novella, scrive lu Passano ne' suoi Novellieri italiani in verso innicati e descritti (Bologna, Romagnoli, Salvo poche circostanze insignificanti, chesta fiaba è tal quale ni la Novellaia fiorentina dill'IMBRIANI, n. XXXIII: La novella di Leombruno. Lu principio è simile a la nostra XIX Lu scavu ecc. La giostra è ni li Novelline di S. Stefano di lu DE GUBERNATIS, n. XXIII, e ni li Notti dello STRAPAROLA, III, . Lu vanto di Beppe in faccia a lu re riscontrasi ni lu Cani 'nfatatu di chesta raccolta. La sparizione di la Imperatrice Trebisonna come punizione a Beppe è ni lu Surciteddu cu la cuda fitusa, e ni lu Re d'Amuri, nov. XXVIII di chesta stessa raccolta. Lu mantello, la borsa e gli stivali ec. fatati sono ni li novelle XXVI, XXVII, XXVIII come parimenti ni la . di li Venetianische Volksmarchen di WIDTER e WOLF, ove Almerico prenne e finge provarsi un ferraiuolo, na borsa e un paio di scarpe, e ni la Historia di tre giovani disperati e di tre fate, novella in Poetica pubblicata verso lu , di lu quale vedi Catal. di G. LIBRI di lu"
  },
  {
    "text": "Si raccunta chi cc'era un scarpereddu ch'avia tri figghi fimmini; na si chiamava Peppa, na Nina e na Nunzia, eranu scarsi e iddu niscía pri la terra e nun putia vuscari mancu un centesimu. Iju nni la mugghieri senza vuscari dinari, e sò mugghieri cci dissi: «O scilaratu! mancu un centesimu purtastivu!» Disfiziatu, si vutau cu sò figghia Nunzia e cci dissi: «Sa' chi ti dicu? nni nni vulemu jiri a minestra?» Si nni jeru a minestra; arrivaru 'ntra lu Cumuni; mentri chi jianu circannu minestra, Nunzia attrova 'nna testa di finocchiu grossa, e grida: «Gnuri pà, gnuri pà; vossa talà chi truvavi! nun la pozzu tirari!» Cci iju sò patri, e comu la tiranu, si vidi un purteddu, e affaccia un giuvini. Chistu cci dissi: «Bedda, chi jiti firriannu?» «E chi âmu a jiri firriannu! semu morti di fami e vìnnimu a cògghiri 'nn'antìcchia di minestra.» «Vi fazzu arricchiri jeu, cci dissi lu picciottu a lu scarpareddu; mi lassati a vostra figghia chi vi dugnu un tumminu di dinari.» Sò patri, mischinu, dici: «Comu!? mischina! a mè figghia cci hê lassari?» Finalmenti si fici pirsuadiri e cci lassau a sò figghia; si pigghiau li dinari e si nni iju. Idda arristau e comu scinníu suttaterra, truvau 'nna casa china di dinari, bedda ammobigghiatissima chi idda si vitti 'n Paradisu. Stettiru tantu tempu, ma idda tuttu lu jornu chiancía chi vulia a sò patri. Lassamu a iddi e pigghiamu a sò patri, chi tuttu lu jornu mangiava carni e gudía. Rispunníu 'nna figghia e cci dissi: «Patri, mi cci vuliti purtari a vidiri a mè soru?» Arrivaru a lu stissu postu unn'era lu finocchiu, e affacciau chiddu e traseru tutti dui, lu patri e la figghia. Trasennu, Nunzia cci fici firriari tutti li casi a sò soru, e 'na cammara nun cci la vosi fari a vidiri, e cci dissi chi la chiavi l'avia sò maritu. Mischina Nunzia era malata e cci dissi a sò soru: «Mi vô' pittinari?» Idda si misi a pittinarla; arrivannu chi cci sciugghíu lu trizzòlu di darrè cci attruvau 'na chiavi attaccata. La birba di la soru Peppa dissi tra idda: «Ih! ch'è birba mè soru! nun mi la vosi fari a vidiri la casa; la chiavi l'avia.» Chi fici? sò soru era appinnicata, cci sciugghiu la chiavi, va a grapi dda càmmara, e attruvau tanti picciotti fimmini tutti beddi, tutti chi arraccamavanu; chì aspittava Nunzia un picciriddu e cci facìanu li robbi. Comu vittiru a chisti si ficiru li facci gianni gianni, addivintaru laidi, e spireaspettava (cioè, era in sullo sgravarsi di) un bammino, e gli cucivano la roba. ru, cu' addivintau guisina, cu' addivintau serpa. Comu Nunzia s'arrisbigghiau Peppa cci dissi: «Nenti, chi mi nni vogghiu jiri ora ora ora!» «E pirchì?» «Mi nni vogghiu jiri.» «Ma puru?» Dici: «T'attruvai la chiavuzza 'n testa, jivi a gràpiri la porta e attruvai a chiddi...» «Oh la suruzza, mi cunsumasti!» cci dissi. Pigghia Peppa e si nni iju. Arrivannu ch'arrivau lu maritu, cci dissiru chiddi di la cammara, ch'eranu fati, dici: «Nn'hài a mannari a tò mugghieri ora ora ora.» Iddu si misi a chianciari; dici «Pirchì?» «Nni l'avi' a mannari ora ora; a ordini nostru, nni l'avi' a mannari!» Mischina, idda, nni vulistivu comu iddu cci jiu a diri, dici: «Ti nn'hai a jiri ora ora ora, vasinnò sugnu persu?» Idda si misi a chianciri miremma, e iddu cci dissi: «Te' stu ghiòmmaru grìciu, l'attacchi a lu chiaccu di lu purteddu, e unni finisci ss'agghiòmmaru ti teni tu. Idda si misi a caminari; camina, camina, camina e arrivau sutta un balcuni d'un bellissimu palazzu ch'era di lu Re d'Anìmmulu, e chiamau, dici: «Vuliti adduari 'na casuzza quantu cci staju?» Dici 'nna serva: «E com'ora li me' patruna ssi pinseri hannu!! cci pigghiaru a sò figghiu, e 'un ni l'hannu pututu attruvari.» Dici: «Nunca, e macari 'nna casuzza di gaddini, quantu cci staju!» Mischina, sta criata si mossi a cumpassioni, e iju nni la patruna, e cci dissi: «Mischina, cc'è 'nna puviredda; damuccilla 'nna casuzza!» e cci dettiru la casa unni tinianu li ligna; e cci purtaru 'nn'anticchiedda di pani, ch'era morta di fami. La Riggina, dda signura, cci misi 'nn'affezioni a sta picciotta, chi ogni matina cci mannava lu cafè, e cci dicia: «Di cui siti figghia?» E idda cci dicia: «Ah! si sapissi quant'aiu passatu!...» e 'un cci dicia àutru. Doppu chi passau tempu chi stava 'ntra dda casa, 'nna matina cci agghiurnau un picciriddu; iju 'nna cammarera di lu Re 'nna matina nn'idda e poi cci dissi a la Riggina: «Ivinni! Maistà, chi figghiu beddu ch'avi sta strània; assìmigghia tuttu a sò figghiu.» Intantu li fati cci dissiru a ddu giuvini, chiddu di Palazzu: «Nun sa' nenti, chi tò mugghieri appi un picciriddu? Cci vò' vèniri stasira tu a vidirlu?» «Macari Diu mi cci purtàssivu!» Arrivannu accussì 'mmeri quattr'uri cinc'uri, arrivaru darrè la porta di chidda. Tuppuliaru, dici: «Cu' è?» Dici: «Apri, jeu sugnu, cci dissi iddu.» Comu traseru li fati, la cammara addivintau tutta tapizzata d'oru, lu lettu cu cutri raccamati d'oru, la naca di lu picciriddu, d'oru, 'nna luci chi paria jornu, 'nna musica chi sunava e cantavanu e ballavanu, e lu patri annacava a sò figghiu e cci dicia:"
  },
  {
    "text": "Chi si' figghiu di sò figghiu, 'Ntra fasci d'oru si' 'nfasciatu, 'Ntra nachi d'oru si' annacatu, Tutta nnotti staría cu tia; Dormi, dormi, o vita mia!» Li fati, mentri, abballavanu, affacciavanu e dicianu: «Gaddi un nni cantanu, Roggiu un nni sona; Nun è ura, nun è ura!» Lassamu a chisti e pigghiamunni la Riggina. Affaccia 'nna serva e dissi: «Ivinni! signura Riggina, chi cc'è nni ddà strània! nun è cchiù casa di gaddini; è tutta alluminata: è comu un Paradisu; e sentu cantari, e mi pari chi cc'è la vuci di sò figghiu. Vossa attenta, vossa attenta!» Affaccia la Riggina, e attintaru; po' un 'ntìsiru cchiù a nuddu, e traseru. Agghiurnau; li fati si nni jeru, e la Riggina scinníu idda stissa appena agghiurnau, e cci purtau lu cafè. «Ora vuliti diri cu' cc'era assira ccà?» Dici: «Eh! nun cci lu pozzu diri; ma chi cci hê diri? Si sapissi cu' cci veni?» Dici: «E cu' è? vogghia essiri mè figghiu?» E tantu fici, tantu nun fici 'nfina chi idda cci cunta lu fattu. Cci cuntau tuttu lu fattu finu di lu principiu; chi idda iju a minestra... e tutti cosi. Dici la Riggina: «'Unquà vui mugghieri di mè figghiu siti?» e l'abbrazzau e la vasau. Dici: «Spìjacci nzoccu cci voli pri libirarisi.» Dici idda: «'Unquà stasira cci spiju.» Arrivau la sira a la stiss'ura, s'arricugghieru li fati cu lu figghiu di lu Re, chiddi si misiru a'bballari e chiddu ad annacari a sò figghiu e cantava lu stessu: «Re d'Anìmmulu sapissi....» E mentri chi chiddi abballavanu, idda cci spijau a sò maritu: «Spìjacci a li fati chi cci voli pri libirariti?» Rispunniu iddu e cci dissi: «Cci voli chi gaddi un nni hannu a cantari, roggiu un nn'avi a sunari, campani mancu; e cu 'nna tila celesti, cu la Luna e li stiddi chi parissi di notti, s'avi a cummigghiari la strata pri nun pariri quannu agghiorna. Arrivannu chi lu Suli è 'ntra lu veru centru si tira la tila, e iddi cu' addiventa serpi, cu' guìsina e si nni vannu.» La matina comu agghiurnau cci iju la Riggina e cci spijau: «Chi ti dissi mè figghiu?» Idda ddocu cci cuntau tutti cosi nzoccu avianu a fari. Lu Re fici jittari un bannu: Chi nè campani, nè roggiu avia di sunari, e li gaddi s'avianu a'mmazzari. Tutti cosi fôru priparati, e arrivaru a la stiss'ura, la sira, li fati si misiru a cantari e sunari e iddu cantava: Re d'Anìmmulu sapissi.... Iddi affacciavanu: Gaddu un nni canta, roggiu un nni sona. Nun è ura, nun è ura. Ficiru 'nna nuttata d'abballari e spissu affacciavanu, vidianu ch'era notti e: Gaddu un nni canta!... Arrivannu chi lu Suli era veru 'n pernu, tiraru la tila; cu' addiventa serpi, cu' addiventa guìsina, e si nni jeru tutti, e lu figghiu di lu Re e sò mugghieri si nni acchianaru susu, e si risturaru. Poi si maritaru, ficiru un beddu cummitu e cci fu 'na bedda tavulata. Iddi arristaru filici e cuntenti E nuàvutri ccà senza nenti. Salaparuta."
  },
  {
    "text": "Na vota, si cunta e s'arriccunta, ca cc'era un patri chi avia tridici figghi, e lu cchiù nicu si chiamava Tridicinu. Stu patri nun avia comu campari sti figghi, e stimpuniava la sò vita jennu a minestra. La matri, pri falli spiricari, cci dicia: «Cu' veni primu si mancia la minestra cotta.» Tridicinu turnava sempri lu primu, e la minestra cotta tuccava sempri ad iddu; e perciò li so' frati cci purtavanu òddiu, e circavanu la manera comu livarisillu di 'mmenzu. Lu Re jetta un bannu pri la citati, ca cu' si fida jiri a pigghiari la cuttunina di lu Patri-Drau, avi un tùmminu di munita d'oru. Li frati di Tridicinu si cci prisentanu e dicinu: «Maistà, avemu un frati, ca si chiama Tridicinu, ca si fida fari chissu e àutru.» Dici lu Re: «Facìtilu viniri mò mò.» Cci portanu a Tridicinu, e chistu dici: «Maistà, e comu pò essiri, livari la cuttunina a lu Drau? Si mi vidi, mi mancia.» «Nenti, cci avi' a jiri! dici lu Re: sàcciu si' valenti, e sta valintizza l'avi' a fari.» Tridicinu si parti, e va a la casa di lu Patri-Drau: iddu era nisciutu, la Mamma-Dràa era 'ntra la cucina. Trasi cotu-cotu, e si metti sutta lu lettu. La sira lu Patri-Drau turnau; mancia e si curca, e curcannusi dici: «Sentu un ciàuru di carni munnana; «Unni la viju mi l'agghiuttu sana!». La Dràa allura rispunni: «Va' cuitàtivi! Ccà dintra nun cci avi vinutu nisciunu!» Lu Drau s'accumenza a runfuliari: e Tridicinu tira antìcchia la cuttunina. Lu Drau s'arrisbìgghia: «Cu' è ddocu?» E Tridicinu si metti a fari: Mieu! Mieu! comu fussi la gatta. La Mamma-dràa dici: «Chissi! chissi!» e batti li manu; e poi s'addurmisci arrè cu lu Drau. Allura Tridicinu duna un forti tiruni, s'afferra la cuttunina, e scappa. Lu Drau lu senti curriri, lu canusci 'ntra lu scuru e dici: «Ti canùsciu! Si' Tridicinu, e nun dubbitari!» Doppu tempu, lu Re fa jittari n'àutru bannu, ca cu' cci pigghia lu cavaddu a lu Drau, e lu porta a iddu, cci duna un tumminu di munita d'oru. Tridicinu si prisintau arreri, e cci dumanna, a lu Re, na scala di sita e un saccu di mustazzoli di meli. Si parti cu sti cosi Tridicinu, e va di notti a la casa di lu Drau: acchiana senza essiri 'ntisu, e scinni a la stadda. Lu cavaddu jiniau vidennulu; ma iddu cci duna 'na mustazzola e cci dici: «Vidi ch'è duci?! Si tu veni cu mia, lu mè patruni ti duna sempri di chisti.» Poi cci nni duna 'n'àutra e dici: «Fatti cavarcari; videmu comu cci jamu.» E accussì lu cavarca, lu va pascennu di mustazzoli, e si lu porta a la stadda di lu Re. Lu Re fici doppu n'àutru bannu, ca dava du' tummina di munita d'oru a cu' cci purtava lu capizzali di lu Drau. Tridicinu cci dici: «Maistà, e chissu comu pò essiri? Lu capizzali è tuttu chinu di campaneddi, e lu Drau sapiti ca s'arrispigghia macari cu lu ciatu.» «Nenti nni sacciu, dissi lu Re; eu lu vogghiu a qualunchi costu.» E Tridicinu si parti, e si va a 'nfila sutta lu lettu di lu Drau. A menzannotti stenni la manu adàciu, adàciu.... ma li campaneddi sunaru tutti. «Cu' è ddocu?» dici lu Drau. «Nenti, rispunni la Mamma-dràa, forsi ca è lu ventu chi li fa sunari.» Ma lu Patri-drau, ca stava cu sùspicu, finci ca dormi e stà cu l'aricchi a lu pinneddu. Tridicinu stenni arreri la manu.... bàffiti! lu Drau stenni lu vrazzu e l'afferra. «'Ncappasti ora! Aspetta, ca t'hê fari chiànciri la prima, la sicunna e la terza.» Doppu chistu avi misu a Tridicinu dintra 'na vutti, e si misi a nutricallu a pàssuli e ficu. Doppu chistu cci dissi: «Affaccia lu jiditu, Tridicineddu, quantu viju si 'ngrassasti.» Tridicinu vitti ddà 'na cuda di surci, e affacciau chidda. «Ah, chi si' siccu! dici lu Drau: e macari fitusu!... Mancia, figghiu, te' pàssuli e ficu, e 'ngrassa prestu!» A capu di li jorna, lu Drau lu chiamau arrè, pr'affacciari lu jiditeddu: e Tridicinu affaccia 'na cuda di fusu. «Ih, mischinu! ancora siccu si'? Mancia, mancia, e 'ngrassa prestu.» A capu di lu misi Tridicinu nun appi cchiù chi affacciari, e appi a fari vidiri lu jiditu sò. Lu Drau misi a gridari pr'alligrizza: «'Ngrassau, 'ngrassau!» La Dràa curri allura, e lu Drau cci dici: «Súbbitu, Dràa mia, camiati lu furnu tri notti e tri jorna, ca eu vaju a chiamari a li nostri parenti, e di Tridicinu facemu un bellu cummìtu!» La Dràa camiau lu furnu tri jorna e tri notti: e a lu capu di li tri jorna e tri notti niscíu a Tridicinu di la vutti e cci dissi: «Veni ccà, Tridicinu, ca avemu a 'nfurnari l'agneddu.» «Ma Tridicinu si manciau li pinseri d'idda: e comu 'ncugnau a lu furnu cci dissi «Ih, Mamma-Dràa, chi cosa niura chi cc'è a dd'agnuni di furnu! chi è?» La Dràa si calau tanticchia, e nun vidia nenti. «Calàtivi ancora, cci dicia Tridicinu, ca la viditi.» Comu idda si cala ancora, Tridicinu l'ammutta pri li pedi e la jetta 'ntra lu furnu, e po' metti tanta di balata. Comu fu cotta, la nesci ben pulita: la sparti a lu cintu, e fa li gammi pezza pezza e li metti a tavula: lu bustu cu li vrazza e la testa li cummina poi 'ntra lu lettu, sutta li linzola, e cci cummina un lazzu a lu varvarottu e n'àutru lazzu darrè lu tuppu. Arrivau lu Drau cu li cummitati, e trovanu li piatta a tavula. Vannu a lu lettu: «Mamma-Dràa, vuliti manciari?» Tridicinu tira lu lazzu, e la Mamma-Dràa jìsa la testa. «Comu siti, stanca? » E Tridicinu di sutta lu lettu ammucciatu tira l'àutru lazzu, e cci fa calari la testa. Pri cumminazioni, na di li parenti va pri smoviri la robba, e vidi ca la Mamma-dràa era morta e sulu menza. Jetta 'na vuci forti: «Tradimentu! tradimentu!» e tutti currinu 'ntunnu a lu lettu. 'Ntra sta battaria e cunfusioni Tridicinu scappa di sutta lu lettu e si la fila nni lu Re, purtànnucci lu capizzali e li megghiu cosi boni di lu Drau. A stu fattu, lu Re cci avi dittu a Tridicinu: «Senti, Tridicinu, pri cumpiri li to' valintizzi vogghiu purtatu ccà vivu e sanu a lu Patri-drau stissu in pirsuna.» «E comu, Maistà!» rispunniu Tridicinu: ma súbbitu si arrispigghiau e dissi: «Ora penso eu!» S'avi fattu fari 'na càscia ben forti, si vistíu di monacu cu 'na varvazza finta longa tanta, e si nni va supra la muntagnola, e 'ncostu la casa di lu Drau. Juntu ddà, metti a gridari, chiamannu a lu Drau, e cci dici: «Lu canusciti a Tridicinu? Stu sciliratu! ca ammazzau a lu nostru patri guardianu: ma si lu 'ngàgghiu!... Si lu 'ngàgghiu, l'hê chiùdiri dintra sta càscia!» A sti palori lu Drau accosta e dici: «Eu puru vi vogghiu ajutari, contra stu sciliratu e assassinu, ca nun sapiti lu zoccu m'avi fattu.» E ccà si metti a cuntàricci la storia sua. «Ma comu facemu, cci dici lu fintu monacu, ca eu a Tridicinu nun lu canùsciu? Vui lu canusciti?» «Gnursì.» «E allura, Patri-drau, dicitimi, chi statura avi?» «Quantu la mia.» «'Nca mentri è chistu, pruvamu, dici Tridicinu fintu monacu, si vui cci capiti 'ntra sta càscia: e si cci capiti vui, cci capi iddu.» «Oh bona!» dici lu Drau; e trasíu dintra la càscia. Allura Tridicinu chiudi la càscia e cci dici: «Taliàti bonu, Patri-drau, si cc'è pirtusa.» «Nun cci nn'è» «Aspittati videmu si chiudi bona, e si a carricàrila è gravusa.» E 'ntra stu mentri Tridicinu chiudi e 'nchiova la càscia, si la carrica, e si metti a curriri pri la citati. Comu lu Drau dici: «Basta, ora!» Tridicinu si metti cchiù a curriri, e ridennu cci canta pri sfregiu sta canzuna: «Eu sugnu Tridicinu, Chi ti portu 'ntra lu schinu; Ti nn'hê fattu e ti nn'hê fari, A lu Re t'hê cunsignari.» Junti nni lu Re, lu Re fici 'ncatinari a lu Drau pri li manu e pri li pedi cu 'na catina di ferru, e accussì cci fici rudiri l'ossa pri tutta la sò misira vita. A Tridicinu poi cci detti quantu cchiù ricchizzi e trisori cci potti dari, e lu vosi sempri a la sò spadda comu omu valenti di la prima cima. Tridicinu arristau filici e cuntenti, E nuàtri ccà chi nni munnamu li denti. Borgetto. VARIANTI E RISCONTRI In na lezione di Bisacchino, Tridicinu annanno per rubari la cortina d'oro di lu Drago s'incontrò in un'achila, in un leone e in na formica che lu fecero arbitro d'na loro chestione per ragion di preda. Tridicinu dividenno, li lasciò tutti e tre contenti, ed essi gli fecero dono di un pelo (lu leone), d'na penna (l'achila), e d'un piede (la formica); cu' quali doni egli potè riusciri all'impresa, seguìta poi da chella dill'anello rubato a lu Drago e dalla presenza dello stesso Drago. Si consulti per chesta parte di riscontro la nostra novella Di 'na riggina di Salaparuta. Nella di li Sicil. Marchen: Die Geschichte von Ciccu, che è na fusione di più novelle, Cicco, ultimo di tre fratelli, ardito quant'altri mai, dopo varie prodezze va cu astuzia a rubari la sciabola di lu Drago per ordine di lu Re; poi va a prenniri lu Drago stesso fingenno di dover preparari na cassa da chiudervi Cicco già morto, lu quale prima era annato a rubargli la sciabola; e lu prenne e lu porta a lu re. Nella di li stesse Sicil. Marchen: Die Geschichte von Caruseddu, § I, lu terzo di tre fratelli nominato Caruseddu, giovane audacissimo, avi l'abilità di far uccidiri dal Drago li figghie facennogghiele scammiari cu lui Caruseddu e i fratelli suoi rimasti per na notte in casa di lu Drago; poi di rubargli lu cavallo fatato e la coperta di lu letto, avente intorno di' campanelli, da ultimo di chiuderlo in na cassa dannogli a crediri dover essa serviri per lu scellerato Caruseddu già morto; e a chesto lu persuade, come fa ni la nostra novella Tridicinu, facennolo provari ni la cassa stessa. Nel Tredesin, la panzana di la Novellaja milanese dill'IMBRIANI, Tredesin è lu padre di tredici figli, e fa uccidiri a lu mago i tredici figli propri in cammio di' suoi; poi gli ruba lu pappagallo, poi la coperta di lu letto piena di campanini: infine va a chiudiri ni la cassa lu mago. G. B. BASILE ni lu Cunto di li cunti, giorn. III, tratt, , Corvetto: «Corvetto per li vertolose qualetate soie 'mmidiato da li Cortesciane di lu Re, e mannato a deverze pericole, esciutone cu granne 'nore pe maggiore crepantigghia di li nemmice soie, l'è data la 'nfanta pe mogghiiri...» Na variante veneziana trovasi ni li Venetianische Marchen di WIDTER e WOLF, n. : Der listige Knecht (Lu servo astuto). Anche chi i figli son tredici, e vi è un Tredesin, che va a rubari all'orso la coperta di lu letto (ni lu Tridicinu nostro è na coltrone d'immerno), lu cavallo fatato, e l'uccello fatato ecc. Per qualche rassomigghianza di personaggio non sarà inutile lu ricordari che ni li Tredici piacevolissime notti dello STRAPAROLA, notte I., fav. . «Cassandrino famosissimo ladro e amico di lu pretore di Perugia li fura lu letto e un suo cavallo leardo; inni diventa huomo da bene e di gran maneggio.» Pel resto di li varianti leggansi li note di lu Kohler a pagina"
  },
  {
    "text": "Cc'era 'na vota un patri cu tri figghi masculi; truvannusi 'ntra l'urtimi momenti di la sò vita, stu patri vosi fari tistamientu. A lu figghiu granni cci lassau li corna, a lu minzanu la terra, a lu picciulu la càscia di li dinari. Li figghi, granni e minzanu, sintiennu stu tistamientu accussì sfàusu, pinsaru di vulillu annullari, ma lu Nutaru li pirsuasi ca pri corna, sò patri avia 'ntisu diri la vistiami, e pri terra tutti li suoi tirrina; pri cui nun avievanu di chi lagnàrisi. Pirsuasi di sti palori, si stettiru 'n paci, nun lassannu pirò di taliari di malu uocciu lu frati ciù picciulu. Un jornu 'ntra l'àutri si nni jeru 'nta 'un mircanti e jucannu jucannu, persiru tutta la robba ca ci avia lassatu lu patri. Arristati poviri e pazzi, accuminzaru a pirsuadiri lu frati ciù picciulu a jucari pi fallu sfalliri comu a iddi. Lu frati ci arrispunnia sempri: «Sapiti quannu ci vaju? Quannu mi suonnu un suonnu.» 'Na nuttata, si sunnau a sò matri ca ci dissi: «Va', figghiu miu, a jucari, e a lu mircanti ci dici accussì: «E mè matri avia 'na ciocca E sta ciocca ci fici 'un uovu: Dd'uovu nni nascíu un puddicinu, Di puddicinu si truvau jadduzzu, E lu jadduzzu cantava e dicía: Nièsci mircanti, ca la mircanzia è mia.» Lu picciottu accussì fici, e tra un mumentu, ci vincíu tutti li dinari. Li frati 'n vidiennulu ciù riccu, accuminzaru a udiallu di cciù e facievanu tutti li muodi pussibili pi luvarisillu davanti. 'Nta stu paisi, c'era un Re 'mpazzutu pirchì avia vistu cu lu cannucciali 'ntra mari n'àrburi ca avia un capiddu d'oru 'ntrugghiuliatu e ija circannu ad unu ca ci l'avissi jutu a pigghiari. 'N sintiennu chistu, li frati 'un àppiru àutru pinsieru ca di ijri 'nta lu Re e diciri, ca avienu un frati ca si sintia l'abilità di ijricci a pigghiari lu capiddu d'oru. Lu Re lu fici ciamari subbitu e ci dissi di partiri curriennu a pigghiàricci lu capiddu masinò pri iddu c'era la testa. Lu puviru picciottu si ija dannu la testa mura mura, un sapiennu unni avia a jiri. Pi sò furtuna, avia un cavaddu lu quali 'n vidiènnulu accussì turbatu, ci spijau nzoccu avissi. Lu picciuottu ci cuntau lu fattu. «'Un ti scuragghiri, ci arrispunníu lu cavaddu: va 'nta lu Re, e fatti dari 'na visazza di pani grattatu, 'na visazza di furmagghi grattatu, e vinti ciova gruossi: poi vieni ccà, ca ci piensu iu.» Lu picciottu accussì fici e turnau 'nta lu cavaddu cu tutta da robba: ci accravaccau e partíu. Comu avia fattu bastanti caminu, ci scuntraru tanti furmiculi: lu cavadduzzu ci dissi: e venti chiodi grossi. «Jètticci la visazza di lu pani, pirchì un jornu sti furmiculi ti putrannu ajutari.» Lu picciottu ci lu jittau. Ciù avanti truvau 'un ruviettu cu tanti palummi: lu cavaddu ci dissi: «Jètticci la visazza di lu furmaggiu grattatu, pirchì un jornu sti palummi ti putrannu ajutari.» Lu picciuottu fici accussì. Ciù avanti, truvaru finarmenti lu mari e l'àrburu ca ci avia dittu lu Re. Li liuna ca guardàvunu st'arburu, durmievunu; lu cavaddu ci dissi: «Sienti, cianta li ciova 'nta l'arburu e 'cciana, pigghia lu capiddu e si li liuna si svìgghiunu, quannu scinni, ci ciudi li vucchi jittànnucci un ciovu all'unu.» Lu picciottu 'ccianau, pigghiau lu capiddu, e fici cu li liuna chiddu ca ci avia dittu lu cavaddu. Avutu lu capiddu d'oru, turnau. Lu Re 'n vidiènnulu, niscíu foddi, ci desi un tumminu di munita. Ma comu vi pari ca passati pochi jorna, lu mannau a ciamari novamenti diciènnucci ca vulia la signura, patruna di lu capiddu? Lu picciuottu sta vota si vitti daveru 'ntra l'acqua di l'aranci! «Cavadduzzu miu, ci dissi, ora mi hai ajutari tu: sai unni puozzu truvari la patruna di lu capiddu d'oru?» «Tutto chissu era!? cci dissi la cavaddu; va 'nta lu Re, e fatti dari un panieddu d'oru, 'na sedinnistintamente. uscirne. da d'oru e 'na brigghia d'oru. Lu picciottu si li fici dari, ci li misi a lu cavaddu, e partieru. Caminannu, lu cavaddu ci dissi: «Sienti: comu arrivamu 'nta lu mari, vidi ca iddu si sparti: allura tu hai ad essiri guagghiardu di sautàri a dda parti cu mia. Dda parti, truvamu 'un bagghiu tuttu d'oru; trasi, vidi ca truvi un palazzu tuttu d'oru, ammucciaticci: poi, vidi ca li dudici dunzelli ca stanu cu la Riggina, vidiennu a mia, accumiènzunu a cravaccarimi, comu tu mi vidi 'nta la sedda la Riggina, allura ti metti 'n gruppa e ni la purtamu.» Lu fattu accussì fu; comu la Riggina si misi 'nta la sedda, lu picciuottu fu prontu a mittirisi 'n gruppa e si la purtau. Arrivannu a certu puntu, idda pigghia lu diamanti e lu jetta 'ntra lu mari: 'ntra lu ruviettu di lu palummi, jetta lu velu; 'nta li furmiculi, la cullana d'oru. Finarmenti, arrivaru 'nta lu Re. Lu Re, comu la vitti, 'un appi abbientu; ma idda ci dissi: «Sai quannu tu tucchirai a mia? quannu mi farai purtari ccà lu diamanti ca jittai.» Lu Re, sintiennu chistu, manna a ciamari lu picciuottu e ci dici di jiri a pigghiari lu diamanti. Stu puvurieddu nun potti fari ca arraccumannàrisi a lu cavaddu, e pàrtiri. Lu cavaddu lu purtau a truvari lu pisci, ca avièvunu sarvatu quannu jeru a pigghiari la Riggina. 'Nfatti lu truvaru unni l'avièvunu lassatu. Lu picciuottu, comu lu vitti, cci dissi: «Piscitieddu, mi putìssitu jiri a pigghiari lu diamanti ca jittau la Riggina?» «Pirchì no? Haju visto ni un munzieddu di pisci ca si sciarriavunu cu' si l'avia a pigghiari.» Doppu un mumentu, lu diamanti fu 'mmanu di lu picciuottu. Comu la Riggina lu vitti, ci dissi: «Chi ti pari, ch'hai finutu? Ora m'hai a jiri a pigghiari lu velu!» «Cavadduzzu, ci dissi lu picciuottu a lu cavaddu, sienti chi vo' la Riggina? jiriccillu a pigghiari.» Partieru e truvaru li palummi di lu ruviettu: «Palummeddi miei, ci dissi lu picciuottu, sapiti unni si trova lu velu di la Riggina?» «Ccà;» e ci lu dettiru. Ma la Riggina nun era ancora cuntenti; vosi purtata la cullana. Lu picciuottu s'armau di santa pacienza, e partíu cu lu cavaddu a pigghialla; li furmiculi l'ajutaru e ci la dettiru. La Riggina, comu lu vitti turnari, ci dissi: «Ora ca m'hai purtatu tutti cosi, pi tia c'è 'na carcàra di fuocu pi tri notti e tri jorna.» Sintiennu chistu, lu picciuottu si ni iju cianciennu 'nta lu cavaddu e ci cuntau lu fattu. «'Un ti scantari, ci arrispusi. Sienti, mettiti a cavaddu di mia e fammi fari 'na cursa; cuogghi tutti li vavi, ca fazzu iu e ti li strichi; poi, ti jetti 'ntra la carcàra, e vidi ca niscirai ciù beddu di prima. Lu picciuottu fici accussì. Comu lu Re lu vitti 'sciri: ci spijau: «Comu hai fattu?» «Comu aiu fattu? mi stricai di saimi!» La Riggina ci dissi: «Re, pirchì 'un lu fai tu?» Lu Re si lassau pirsuadiri, e vampuliau comu la pagghia. La Riggina arrimasta sula, senza ca io vi lu dicissi, v'immagginati chiddu ca fici: si spusau a lu picciuottu pri ristari felici e cuntenti; ma senza sapiri darivi nenti. Noto."
  },
  {
    "text": "'Na vota cc'era un cavuliciddaru ca si chiamava lu zu Peppi. Chistu avia tri figghi fimmini, chi si campavanu cu lu filari. Un jornu 'nta di l'àutri cci morsi lu patri; ristaru sti tri picciotti suli. Lu Re a la sira java attintannu darreri li porti, e sintia 'na lutta 'nta tutti tri, ca la granni dicia: «S'io fussi mugghieri di lu Cridinzeri, c'un bicchieri d'acqua darria a biviri a tutta la Curti, e nni farria arristari:» Si vôta la secunna: «E io si fussi mugghieri di lu Cunservaturi di la robba di palazzu, cu 'na balla di pannu vistiria a tutta la sirvitù e nni faria arristari.» Si vôta la nica: «E s'io fussi mugghieri di lu Re, io cci facissi tri picciriddi: dui masculiddi cu li puma 'mmanu, e 'na fimmina cu la stidda 'n frunti....» Lu Re s'arritirò a la casa; lu 'nnumani matinu pigghia e manna a chiama a tutti tri. Puvureddi, si cunfunneru; veni lu Re e cci dici: «Nun vi scantati: vuàtri m'aviti a diri zoccu dicistivu assira 'nta la vostra casa.» Si vôta la granni e dici: «Maistà io dissi: Si io fussi mugghieri di lu Cridinzeri, c'un bicchieri d'acqua darria a biviri chella di li tre sorelle na chestione. a tutta la Curti, e nni farria arristari.» Si vôta lu Re: «A li provi!» Ha chiamatu un biccheri d'acqua: «Fa li provi!» La picciotta duna a biviri a la sirvitù, e cci duna a biviri a tutti; e arristò acqua. «Bravu! cci semu!» Ha chiamatu a lu Cridinzeri: «'Nguaggiatillu; chistu è tò maritu.» «A tia ora» cci dici a la secunna. «Maistà, io dissi ca s'io fussi mugghieri di lu Cunservaturi di la robba di palazzu vistirria a tutta la sirvitù, e nni farria arristari.» «A li provi!» dici lu Re; manna a pigghia 'na balla di pannu, e idda, la picciotta, subbitu cci avi tagghiatu lu vistitu pi tutta la sirvitù, e pannu nni arristau. «Brava! dissi lu Re; cci semu!» Ha chiamatu a lu Cunservaturi di la robba: «'Nguaggiatillu; chistu ora è tò maritu. Jamu a tia» cci dici a la cchiù nica. «Maistà, io dissi ca si io fussi mugghieri di lu Re, io cci facissi tri picciriddi: dui masculiddi cu li puma 'mmanu, e 'na fimmina cu la stidda 'n frunti.» Si vôta lu Re e dici: «Si chistu si virifica, tu addiventi Riggina; si nun si virifca, tu vai a la morti.» A mumentu lu Re avi pigghiatu e si l'avi 'nguaggiatu. Passannu 'na pocu di jorna, cuminzò la 'mmidia di li soru: «Taliati, dicianu, idda avi a esseri Riggina, e nui avemu a esseri servi!» E 'ncuminzau l'òddiu. Passa tempu, la Riggina niscíu gràvita. Quannu cci vulia, semperazia, du' misi a parturiri, lu Re appi 'ntimata 'na guerra; e lu Re appi a pàrtiri. Prima di pàrtiri lassa 'na pirsuna 'ncaricata e cci dici: «Mè mugghieri è vicina a parturiri; s'idda fa tri picciriddi, dui cu li puma 'mmanu, e na cu la stidda 'n frunti, e vui sicutati a rispittalla di Riggina; masinnò scrivitimi, e io vi mannu a dicu zoccu aviti a fari.» Partíu e si nni iju a la guerra. Li pirsuni cchiù fidati di la Riggina cu' putianu essiri? li soru. Vennu li dogghi a la Riggina: iddi fôru chiamati e jeru nn'idda. S'appattanu cu la mammana, ca si nascìanu picciriddi, avianu a spiriri, e cci avianu a mettiri canuzzi. Sgrava la Rigginedda, e fa tri picciriddi: dui cu li puma 'mmanu, e na cu la stidda 'n frunti. Finennu di sgravari e passau lu duluri, si vôta la Rigginedda cu la mammana: «Cummari, io chi fici? «Tri canuzzi, Maistà» «Tri canuzzi?! ma io cci 'ntisi fari 'nguà!» Fantasia, Maistà». La mammana s'avi pigghiatu li tri 'nnuccenti. Lu 'ncaricatu scrivi a lu Re: «Maistà, La Riggina avi fattu tri canuzzi: risurviti zoccu s'avi a fari.» Lu Re sintennu sta notizia dici: «Pi chinnici jorna sustinitila; ddoppu chinnici jorna mittitila a lu cintimilu.» Lassamu a lu Re e pigghiamu a la mammana. Idda cu ddi 'nnuccinteddi si nni avi nisciutu fora la porta, dicen(dalla loro sorella regina) dovesse ella farli spariri e sostituirli cu cagnolini. od altro. un: «Chisti cci li fazzu manciari a li cani.» E li pusau. Mentri sti picciriddi eranu pusati, passanu, e passanu tri fati: «Oh chi su' beddi sti picciriddi!» dicinu. E si nni prijavanu. Mentri si nni prijavanu, dici na: «E chi cci lassamu a sti picciriddi pi donu?» Si vôta na e dici: «Io cci mannu 'na cerva pi nutricalli a tutti tri.» Si vôta l'àutra: «E io cci dugnu 'na vurza ca quantu voti si grapi e chiuj tanti voti duna dinari.» «E io, dici la terza, cci dugnu un aneddu, ca quannu hannu 'na dispiacenza tutti tri, st'aneddua s'avi a canciari di culuri.» E si nni jeru. La cerva accuminzò a nutricari sti picciriddi; e li picciriddi javanu criscennu a ura ed a puntu; e sò patri a la guerra. Passa un annu, passa dui, passa tri; addivintaru grannuzzi. Veni lu patruni di la cerva; dici: «Vuàtri ora siti grannuzzi, chi putiti stari cchiù ccà?» «E bonu, dici unu di li frati: Ora vaju 'n cità, e vaju a locu 'na casa.» «Avverti, cci dici la cerva: s'avi' a lucari 'na casa, l'avi' a lucari 'n facci lu Palazzu di lu Re.» Accussì fici, trasíu in cità, e lucau lu palazzu. Dinari nn'avia; pagò sutta lu bottu. Accumenza a'ccattari seggi, letti, divani: na di tuttu. S'armau 'na casa comu avissi statu pirsuna riali: carrozzi, cavalli, e tuttu chiddu chi cc'era bisognu. Li ziani comu vittinu a sti tri giuvini, figuramunni lu spaventu! «Vivi su'!» (dicinu). 'Un putìanu falliri, ch'avianu, chiddi li puma 'mmanu, e la fimmina la stidda 'n frunti. Mannaru a chiamari la mammana: «Cummari, com'è sta cosa? li nostri niputi vivi?» La mammana pustía quannu li frati nisceru, e acchiana quannu la picciotta era sula; e va comu cci avissi jutu a fari visita a casa nova. Allura ca trasíu: «Chi cc'è, figghia mia; comu si'? Ora si bedda filici, è vero? 'Un ti manca nenti. Ma sa' chi cci vurrissi pi tu essiri vera filici? Cci vurrissi l'acqua ch'abballa. Si li to' frati ti vulissinu beni, chista t'avissiru a pigghiari.» Stetti un mumentu, si lincinziau e si nni iju. S'arricogghi lu frati, e idda cci dissi: «Ah! frati mio, si tu mi vurrissi bèniri, m'avissi a jiri a pigghiari l'acqua ch'abballa.» «Sì, ca cci vaju, suruzza mia.» Lu 'nnumani matinu si 'nsedda un bellu cavaddu e parti. Mentri caminava scontra un rimitu: «Unni vai, cavaleri?» «Vaju a pigghiu l'acqua ch'abballa.» «A morti, vai figghiu mio; ma puru va avanti ca trovi cchiù vecchiu di mia.» Camina, camina; scontra n'àutru rimitu; «Unni vai, cavaleri?» «Vaju a pigghiu l'acqua ch'abballa.» «A morti vai, figghiu mio; ma puru va' avanti, ca trovi cchiù granni di mia.» Camina, camina, trova n'àutru rimitu cchiù vecchiu di l'àutri cu 'na varva bianca ca cci scinnía sina a li pedi: «Unni vai, cavaleri?» «Vaju a pigghiu l'acqua ch'abballa.» «A morti vai figghiu mio; ma talè ch'avi' fari: La vidi ssa muntagna? Ha' a jiri 'nta ssu pizzu di muntagna; ddà trovi 'na gran chianura, e trovi un casinu c'un bello purtuni. Vidi ca davanti lu purtuni cci sunnu quattru giaanti cu li spati a li manu; grapi l'occhi un sgarrari, pirchì si sgarri, finíu! Quannu hannu l'occhi chiusi nun tràsiri, sai! quann'hannu l'occhi aperti, trasi. Cc'è un purtuni: si lu trovi apertu nun tràsiri; si lu trovi chiusu, ammutta e trasi. Poi trovi quattru liuna; quann'hannu l'occhi chiusi, nun tràsiri; quann'hannu l'occhi aperti, trasi, e comu trasi trovi l'acqua ch'abballa.» Lu picciottu si licinziau cu lu rimitu, chiàntasi a cavallu, e appizza. La soru ogni mumentu guardava l'anedda pi vidiri si la petra si canciava di culuri, e comu vidia l'aneddu bonu, stava 'n sonnu-paci. Passannu 'na pocu di jorna, lu picciottu arriva a la muntagna, e vidi lu palazzu, e davanti, li quattru giaànti. Avianu l'occhi chiusi, e lu purtuni era apertu: «Mai, dici, un pò essiri...» Si metti a lu trattettu, aspittannu. Comu li giaànti graperu l'occhi, e lu purtuni si chiuiju, trasi; aspetta ca li liuna grapianu l'occhi, e trasi. Trasi, e trova l'acqua ch'abballa; nesci li buttigghi e si li jinchi. Aspetta ca li liuna grapìano l'occhi, e scappau. persuaderò d'entrari adesso che i giganti hanno gli occhi chiusi. preso dal cacceggiari che si fa di' conigli. Lassamu a iddu chi torna a la casa, e pigghiamu a li ziani, ch'eranu cuntenti ca lu niputi 'un s'arricugghía. Avennu passatu 'na pocu di jorna, la soru vidi spuntari a lu frati. S'abbrazzaru e si vasaru; e subbitu hannu fattu fari dui palangàri d'oru e cci mettinu l'acqua ch'abballa: di 'na palangàra satava e java nni l'àutra palangàra. Affaccianu li ziani: «Ah! e comu fici iddu pi capitari st'acqua!» E chiamanu a la cummari. La cummari comu lassa a chisti, si pripara p'acchianari nna la picciotta; aspetta ca nèscinu li frati e cci acchiana: «Lu vidi ch'è bella l'acqua ch'abballa! ma sa' ora chi cci voli? lu pumu chi sona.» E si nni iju. Veni lu frati: «Fratuzzu mio, si tu mi vô' beni, lu sa' chi mi avi' a pricurari? lu pumu chi sona.» «Sì, soru mia, ca ti lu vaju a pigghiu.» Lu 'nnumani matina, munta a cavaddu e parti. Va nni lu primu rimitu. «Unni vai, cavaleri?» «Vaju pi lu pumu chi sona.» «Guai avi' a curriri. Passa avanti, ca cc'è cchiù vecchiu di mia» Passa avanti; e 'ncontra n'àutru rimitu. «Unni vai, cavaleri?» «Vaju pi lu pumu chi sona.» «Vih! lu pumu chi sona è sfirniciusu; ma talè ch'avi' fari: acchiani nna la muntagna, guàrdati di li giaànti, di lu purtuni, di li liuna; poi trovi 'na purticedda, ddà cc'è 'na fòrficia: si la fòrficia è aperta, e tu passi; per ottenersi o compiersi. si la fòrficia è chiusa nun t'arrisicari. Vattinni!» Iddu tira avanti: a quattru corpa fu 'nta la muntagna; truvau tutti cosi prupizii, e si 'nfilau. Quannu vitti gràpiri li fòrfici, trasíu. Comu trasi vitti un arvulu spittaculusu, e a la cima un pumu. S'arrampica, e acchiana. Lu pumu era 'nta la vera cima, e la cima si stuccava ora di ccà ora di ddà. Quannu cci vinni 'n drittu filu, accarpa la rama, e pigghia lu pumu. Truvò tutti cosi prupizii, chiàntasi a cavaddu e torna a la casa. Comu portò stu pumu, stu pumu facia un sonu!... Li ziani già cuntintuni ca lu niputi mancava; comu lu vittiru si 'ntisiru càdiri la casa di supra. Chiamanu la cummari; e la cummari pustiau quannu li frati nun cc'eranu. Comu s'addunò ca li frati nisceru, trasi e cci va a fa visita a la picciotta. «Lu vidi chi è bellu! l'acqua chi abballa, lu pumu chi sona! ma si tu arrivi a vìdiri l'aceddu chi parra, tu nun avi' chi vìdiri.» «E bonu, cci dici la picciotta, ora videmu si mè frati mi lu pigghia.» Veni lu frati: «Fratuzzu mio, mi lu vò' jiri a pigghiari l'aceddu chi parra? Ddocu pari si mi vô' beni.» «Sì, soru mia.» Si metti a cavaddu e parti. Junci a lu primu rimitu: «Unni vai, cavaleri?» «Vaju pi l'aceddu chi parra.» «Ih! figghiu mio, ddocu avi' guai. Ma va avanti ca cc'è cchiù vecchiu di mia.» Arriva a lu secunnu rimitu; e iddu lu manna nni chiddu chi vinía appressu. Junci nni lu cchiù vecchiu di tutti, e iddu cci dici: «Unni vai, cavaleri?» «Vaju a pigghiu l'aceddu chi parra.» «'Nca talè chi avi' a fari. Va' nni la muntagna: trasi 'nta lu palazzu; trovi tanti statui, poi un jardinu; e 'nta lu menzu 'na vasca, e ddà supra l'aceddu chi parra. Si iddu t'avissi a diri cosa, 'un t'arrisicari a'rrispunniri. Cci scippi 'na pinna di l'ali, l'abbagni 'nta lu pignateddu, e poi l'unti a tutti ddi statui.... Grapi l'occhi e 'un cci vol'àutru.» Si licinziau; la strata la sapía; a quattru corpi fu 'nta lu palazzu. Trasi e vidi lu jardinu, e 'nta lu menzu la vasca. L'aceddu comu lu vidi: «Chi cc'è, cavaleri, vinisti?... Vinisti pi pigghiari a mia?... Ma cci la sgarrasti.... Li to' ziani t'hannu mannatu a morti, e tu avi' a'rristari ddocu; tò matri è misa a la ciutimulu....» «Mè matri a lu ciutimulu!?» E comu dici accussì, subbitu arristò statua comu tutti l'àutri. La soru guarda l'aneddu, e la petra addivintau cilesti: «Ah!» dici; e si parti l'àutru frati. Passa lu primu rimitu. «Unni vai, cavaleri?» «Vaju a pigghiari l'aceddu chi parra.» «Eh! cavaleri cavaleri, vai a la morti; ma passa avanti, ca cc'è cchiù vecchiu di mia.» Va avanti e scontra a n'autru rimitu; la stissa cosa. Veni lu cchiù vecchiu, e cci dici tuttu talli quali cci avia dittu all'àutru frati. Lu picciottu parti cu stu latinu e va supra la muntagna. Trova li giaànti cull'occhi aperti, e trasi; trova li purtuna chiusi, e trasi, aspetta ca li liuna si grapianu l'occhi, e trasi; si 'nfila pi la purticedda, e comu vidi li fòrfici aperti si 'nfila; e si trova 'mmenzu lu jardinu cu li statui, la vasca e l'aceddu chi parra. Jamu a li ziani ca videvanu mancari li dui niputi, ed eranu cuntintuni. La soru talía l'aneddu, e l'aneddu s'avia rischiarutu arreri. Comu l'aceddu vidi cumpàriri lu picciottu cci dici: «Lu vidi tò frati unn'è misu? Tò matri è misa a lu cintìmulu.» «Ih! mè matri a lu cintìmulu è misa?» E comu iddu dici accussì, addivintò statua. La soru talía l'aneddu e l'aneddu addivintò niuru. Povira picciotta 'un avennu cchiù chi fari, si vesti di paggettu e parti. Camina camina, junci a lu primu rimitu. «Unni vai, bonu giuvini?» «Vaju nni l'aceddu chi parra.» «Guai, figghiu mio! Ma va avanti, ca trovi cchiù vecchiu di mia.» Va nni lu secunnu, la stissa cosa; va nni lu terzu; e iddu l'allatinau e poi cci cunchiusi: «Grapi l'occhi, ca si tu quannu l'aceddu parra cci arrispunni, tu cci appizzi lu còriu. Sta' avvirtenti, figghiu mio.» Si licinziau e partiu. Quannu cci vinni 'n drittu filu trasíu sina a lu jardinu. L'aceddu comu lu vitti: «Ah! puru tu ccà si'? Ora tu addiventi comu li to' frati; li vidi? unu, e dui; e tu, facìti tri.... Tò patri a la guerra... Tò matri a lu cintìmulu.... Li to' ziani guadiscinu.» Ma idda nun si smossi; e lu lassava cantari. Quannu iddu 'un appi cchiù chi cci diri, abbattiu; comu idda lu fare; immeccari. vitti abbattiri, curri, l'afferra, cci scippa 'na pinna di l'ali e l'abbagna 'nta lu pignateddu, e lu primu pinseri chi appi, cci passò la pinna 'nta li naschi, e li so' frati arrivinniru; poi fici lu stissu cu tutti l'àutri statui, poi cu li liuna, poi cu li giaànti, sinu ca arrivisceru tutti. Si pigghia a li so' frati, e comu iddi nescinu, tutti ddi signuri, principi, baruni, figghi di Re, cci javanu facennu 'na gran festa. A lu vutàrisi, spiríu lu palazzu; li rimiti spireru, (cà eranu li tri fati): tornanu a la citati. A la sira, vennu li cammareri: festa: Lu 'nnumani matina mannanu a chiamanu a n'arginteri e fannu fari 'na catinetta d'oru, e 'ncatinanu l'aceddu. Affaccianu li ziani e 'nta lu finistruni vidinu l'acqua ch'abballa, lu pumu chi sona, e l'aceddu chi parra. «Bona! dicinu iddi; ora vennu li veri guai.» Eccu l'aceddu: «Patruna!» «Chi vôi, aceddu?» «Chiama a li to' frati.» «Chi vôi aceddu?» «V'aviti a fari 'na gran carrozza cchiù galanti di chidda di lu Re.» E a corpu fu fatta. «V'aviti a fari lu sirviziu pi vintiquattru vulanti!... V'avitì a fari lu sirviziu di cucchieri e di criati cchiù riccu assai di chiddu di lu Re.» E subbitu sti così fôru fatti. Li ziani vidennu sti cosi; cchiù si facianu li vudedda fradici. Veni e veni lu Re di (da) la dire, avere gran dispetto o rabbia d'na cosa, e quasi infradiciar dentro. guerra. Cci dettiru li sùggiti tutti li nutizii di lu Regnu, e lu menu chi cci parraru fu di la mugghieri e di li figghi. Un jornu lu Re affaccia a lu finistruni e vidi sta casa muntata a la vera 'ngranni. «E ccà cu' cci stà?» E risposta 'un cci nni dava nuddu. Va pi vidiri poi e vidi sti tri picciotti: dui masculi cu li puma 'mmanu, e na cu la stidda 'n frunti. «Gèsu! si 'un sapissi ca mè mugghieri fici tri cani, io dirría ca chisti su' me' figghi!» N'àutru jornu affaccia, e si guadía l'acqua, e lu pumu; e l'aceddu 'un parrava. Ddoppu chi 'ntisi tutta la musica, si vôta l'aceddu: «Chi vi nni pari, Maistà?» Lu Re allucchíu a vidiri l'aceddu chi parrava; dici: «E chi m'avi a pàriri? su' cosi maravigghiusi.» «E cc'è cchiù maravigghiusu; cci dissi l'aceddu. Aspittati.» E chiama: «Patruna! chiamati a li vostri frati. Ccà cc'è lu Re: 'mmitàmulu pi Duminica; vi piaci?» «Sì sì,» dicinu tutti. Si vôta lu Re: «Sì, aceddu, vegnu.» La Duminica l'aceddu fici fari un gran pranzu, e vinni lu Re. Lu Re li guardava e battía li manu: «'Un mi nni pirsuadu: mi parinu li me' figghi.» Firría la casa, alluccutu di li gran ricchizzi. «A tavula!» A tavula. Mentri manciavanu, si vôta lu Re: «Aceddu, tutti parranu, e tu sulu 'un parri?» «Eh! Maistà, sugnu malatu. Duminica sugnu bonu, e parru: e vegnu a manciu a lu vostru palazzu cu sti signuri. Cci piaci?» «Sì, aceddu.» L'àutra Duminica, l'aceddu chiama la patruna e cci dici ca s'avianu a vèstiri di li megghiu abiti. Quannu fu ura si nni scinneru vistuti a la riali, e si purtaru l'aceddu. Lu Re cci fa girari lu palazzu, e cci facía tanti cirimonii. Li ziani, morti. Fu ura di tavula, s'assittaru. «Va aceddu, cci dici lu Re, tu mi prummittisti, ch'avi' a parrari; ora nenti dici?» E l'aceddu cci cunta tuttu lu fattu di quannu iddu avia jutu a'ttintari darreri la porta sina a quannu la povira picciotta fu misa a lu cintìmulu; poi cci dissi: «Chisti su' li figghi vostri; e vostra mugghieri è misa a lu cintìmulu chi sta murennu.» Lu Re comu senti tuttu chistu si jetta a'bbrazzari li figghi; scinni jusu e va a trova a la povira mugghieri ca stava murennu, cu la peddi e l'ossa. Si cci addinòcchia davanti e cci addumanna pirdunu. Chiama a li so' cugnati e a la mammana e si li fa vèniri davanti; poi cci dici a l'aceddu: «Aceddu, tu ch'avi' cuntatu lu tuttu, duna ora la sintenza.» «Vuliti la sintenza, Maistà? A la mammana facìtila jittari di lu finistruni appinninu; pranzari a lu vostro palazzo cu chesti signori. la porta di li tre giovani sorelle. e a li vostri cugnati facìtili calari 'nta 'na quadara d'ògghiu.» Lu Re accussì fici: e subbitu chidda fu sdirrubbata di lu finistruni e chiddi jittati 'nta la quadara. Lu Re 'un stancannu mai d'abbrazzari a la mugghieri. Poi l'aceddu si nni iju, e lu Re e sò mugghieri e li so' figghi si guaderu la santa paci. Iddi arristaru filici e cuntenti, E nui semu ccà e nni stricamu li denti. Palermo."
  },
  {
    "text": "'Na vota cc'era un Re e 'na Riggina, ch' 'un avianu figghi. 'Na jurnata la Riggina scinni 'nta la sò fiuretta e vidi un pedi di rosamarina ch'avia tanti figghiulina. Dici: «Talià'! idda ch'è rosamarina avi li figghiulina, e io ca sugnu Riggina, 'un aiu nuddu figghiu!» Ddoppu jorna nesci e nesci gràvita. 'Nta lu cuntu prestu s'arriva: a li novi misi parturisci e fa un pedi di rosamarina; e sta rosamarina l'abbivirava cu lu latti, e 'nta 'na grasta la minteva sempri supra la tavula. Succedi ca cala un niputi sò, figghiu di lu Re di Spagna; vitti sta grasta cu stu pedi di rosamarina: «Maistà, dici, chi è sta rosamarina?» La zia cci cunta lu trattatu: «Haju parturutu; aiu fattu stu pedi di rosamarina, e l'abbiviru cu lu latti quattru voti lu jornu.» Lu picciottu dissi 'nta iddu: «Io cci l'hê pigghiari sta rosamarina....» Pripara 'na bella grasta 'nta lu sò bastimentu, s'accatta 'na crapa pi lu latti, pigghia dda rosamarina e spirisci. Quattru voti lu jornu abbivirava sta rosamarina. Arrivannu a la sò cità, si fici chiantari 'nta la sò fiuretta stu pedi di rosamarina. vecchio; e per similit. i piccioli bubbi nati fra lu bulbo granne. Stu Re di Spagna avia tri soru, e iddu s'allianava di sunari lu friscalettu. 'Na jurnata mentri sunava si vidi cumpàriri na dunzella. Iddu cci dici: «D'unni viniti?» «Io sugnu 'nta lu pedi di la rosamarina». Vulistivu vidiri a lu Re! 'un niscíu cchiù: finia l'affari di lu Regnu, e scinnía 'nta la fiuretta, sunava lu friscalettu, e idda niscía, e s'allianava a discurriri cu idda. A lu Re 'nta lu megghiu cci veni 'ntimata 'na guerra, e cci dici a la dunzella: «Senti, Rosamarina mia, quannu io tornu di la guerra, sonu tri voti lu friscalettu, e allura tu veni». Si chiama a lu giardineri e cci dici ca vulia abbiviratu stu pedi di rosamarina quattru voti lu jornu cu lu latti; ca si a l'aggirata la truvava mùscia, cci facia dicapitari la testa. Lassò lu friscalettu 'nta la sò cammara, addumannò licenzia a li so' soru, e partíu. Li soru, curiusi, dici: «Mè frati chi fa cu stu friscalettu?» Pigghia la granni e lu sona; pigghia la mizzana e lu sona; veni la nica e lu sona puru. A li tri voti cumparisci la dunzella. Li soru: «Ah! pi chistu nun cci spirciava cchiù di nesciri a mè frati, e stava jittatu 'nta sta fiuretta!» L'hannu affirratu, e ddocu cci nni dettiru ca la ficiru stari cchiù modda ca dura. Chidda mischina si susi e si nni torna a la rosamarina, e spiríu. vogghia) di usciri! Veni lu giardineri, e trova la rosamarina ammusciuta: «Ah! mischina mia, e si veni lu Re chi nni fa di mia!» Addimannò licenzia a la mugghieri: «Io mi nni vaju; abbivira tu la rosamarina ogni mumentu.» E si nni scappau. Metti a caminari pi li campagni; cci scurò la prima siritina 'nt'ôn voscu. Vidi un arvulu; si nn'acchiana 'nta st'arvulu p' 'un essiri manciatu di quarchi armali firoci. A menzannotti veni un Mammu-drau e 'na Mammadràa, e si jettanu sutta dd'arvulu: e ddocu ciatatini ca facianu scantari. «Chi cc'è di novu?» cci spija la Mamma-dràa a lu Mammu-drau. «E chi cci avi ad essiri! Chi vô' sapiri?» «Nenti hai di cuntàrimi?» «Haju 'na cosa di cuntàriti: cc'è lu poviru giardinèri di lu Re c'un piriculu di vita.» «E pirchì? «Tu nun sai ca lu Re iju a pigghiari la Rosamarina nni sò ziu, e 'nta dda rosamarina cc'è 'ncantata 'na dunzella? Lu Re la iju a chiantari 'nta lu sò fiuretta, e l'abbivirava quattru voti lu jornu cu lu latti, e friscannu cu lu friscalettu, la dunzella niscía di la rosamarina. Tuttu chistu lu sai. Ora lu Re si nn'appi a jiri a la guerra; cci cunsignò a lu giardineri stu pedi di rosamarina, e partíu lassannu lu friscalettu 'nta la sò cammara. Vinniru li soru, sunaru; quannu la dunzella niscíu di la rosamarina, la lassaru cchiù morta ca viva a forza di vastunati. E la rosamarina addivintò muscia, e lu giardineri pi lu scantu di lu Re scappò.» «Ma nuddu rimèddiu cc'è pi sta cosa?» «Cci saría lu rimèddiu; ma nun ti lu vogghiu diri, pirchì li macchi hannu occhi, e li mura hannu oricchi.» «E bonu! chi cc'è! Cu' nni senti ccà?» «'Nca senti: Lu sangu di li me' vini e lu grassu di lu tò cozzu si vugghi 'nta 'na pignatedda. Ddoppu vugghiutu si unta tuttu lu pedi di la rosamarina. Accussì la dunzella nesci di la rosamarina, e si nni va nni lu giardineri.» «Ah! dissi allura lu giardineri, Sorti, ajutami!» Comu lu Mammudrau e la Mamma-dràa s'addurmisceru, scinni di l'arvulu, pigghia 'na varra, cafudda, e l'ammazza; cci pigghia lu sangu a iddu, lu grassu a idda, curri a la casa, li vugghi, e poi metti a untari tuttu lu pedi di rosamarina. Comu lu unta, nesci la dunzella, e la rosamarina siccau. Iddu, prontu, la pigghia 'mmrazza, e si la porta a la casa. La curca, e cu vrodu e midicamenti la misi a risturari. Quann'era tanticchia migghiulidda, veni lu Re di (da) la guerra. Veni lu Re e va a la fiuretta, sona lu friscalettu: avía vogghia di friscari! 'ncugna nna la rosamarina, e la trova sicca. Poviru giardineri 'un cci vinía àlicu di diricci nenti a lu Re, pirchì Rosamarina era ancora malatedda. Lu Re furminava: «O tu mi dici chi nn'è di Rosamarina, o io un pentolino. alicu, alito. ti fazzu dicapitari la testa!» «Maistà, cci dici lu giardineri, vinissi a la mè casa, ca cci fazzu vidiri 'na cosa buona.» «E io chi cci hê vèniri a fari a la tò casa, gran birbanti? Io vogghiu a Rosamarina!» «Ma Sò Maistà veni, e poi di mia nni fa zoccu nni voli.» Lu Re 'n vidennu accussì, scinníu. Comu trasi nni la casa di lu giardineri e vidi a idda curcata, cu li larmi all'occhi cci dici: «E comu fu sta cosa?» Rispunni la dunzella: «Li to' soru m'hannu firutu; poviru giardineri, vidennu ca io stava pirennu, mi untò un certu 'nguentu, e io arrivinni» Cunsiddirati lu Re quali òddiu cci misi a li so' soru! Cunsiddirati qual'amuri cci pigghiò a stu giardineri, iddu ca cci avia datu la vita a la Rosamarina! Quannu idda si ristabiliu, lu Re cci dissi ca iddu la vulia pi mugghieri. Scrivi a sò ziu, a lu Re, e cci dici ca già lu pedi di rosamarina avia addivintatu 'na giuvina bedda a vidìri e bedda a guardari; si iddu vulía vèniri cu la Riggina a lu matrimoniu, ca già s'avia fattu l'appuntamentu, e iddu si l'avia a 'nguaggiari. Partíu lu 'mmasciaturi; comu lu Re appi sta 'mmasciata, cunsiddirati la cuntintizza pinsannu ch'avia asciatu 'na figghia. Si misiru 'n viaggia lu Re e la Riggina; arrivannu a lu postu: bbuhm! bbuhm! «Cu' veni?» «Veni lu Rignanti». Comu lu Re e la Riggina vittiru la figghia, si l'abbrazzaru e si la vasaru. La figghia fici l'arricanuscenza di lu patri e la matri; e si fici lu matrimoniu, e cci fu un gran fistinu pi tutta la Spagna. Iddi arristaru filici e cuntenti, Nuàtri ccà nni munnamu li denti. Palermo. VARIANTI E RISCONTRI Confrontisi cu lu tratt. di la Giorn. . di lu Cunto di li cunti, La Mortella: «Na Foritana di Miano partorisce na mortella, se ne 'nnamora no Prencepe, e li resce na bellissima Fata: va fore, la lassa dinto la mortella, cu no campaniello attaccata trasenno dinto la cammara di lu Prencepe certe femmene triste, gelose d'isso, e toccanno la mortella, scenne la Fata, l'accideno, torna lu Prencepe, trova sto streverio, vò moriri di dogghia; ma recuperanno pe strana ventura la Fata, fa moriri li cortesciane, e se pigghia la Fata pe mogghiiri.» La seconna metà di la nostra novella avi un fonno simile a li Palli magichi, di la quale vedi i riscontri, specialmente pel dialogo di lu drago e di la draga sotto l'albero."
  },
  {
    "text": "'Na vota cc'era un Re; si cridía ch'era beddu; avía 'n specchiu e sempri dicía: «Specchiu beddu miu giucunnu, Dimmi cui cc'è cchiù beddu di mia a lu munnu.» Sò mogghi suppurtau ppi dui, tri, quattru voti; all'urtimata cci arrispusi, e dissi: «Zittiti Re, Ca cci sarrà cchiù beddu di te.» Allura lu Re cci arrispusi dicènnucci: «O infra tri jorni mi dirrai cui è cchiù beddu di mia, o sannunca sarrai acisa.» Povira Riggina si misi 'ntra 'n (un) mari di cunfusioni: s'arritirau 'ntra 'na stanza e nun niscíu; l'urtimu jornu pinsau e si affacciau a lu barcuni. Passava na vecchia, e cci dissi: «Maistà, fatimi la limosina!» La Riggina cci dissi: «Lassimi stari, bona vecchia; abbàstinu li me' lastimi....» La vecchia cci dissi: «Iu sàcciu tuttu, e tuttu vi farría passari.» «Dunca acchiana supra,» cci dissi la Riggina. Acchianau la vecchia, e la Riggina cci addumannau: «Chi sai?» «E idda: «Iu sàcciu tuttu chiddu ca avi dittu lu Re.» «E cci n'è dunca ajutu pir mia?» «Gnursì.» «Iu (dici la Riggina) ti dugnu tuttu chiddu chi vôi.» «Iu nun vògghiu nenti (arrispusi la vecchia). A manzijornu vi ni jiti a pranzu ccu iddu; poi doppu cci addumannati 'na grazia. Iddu vi spijrà: «Chi è, la grazia di la vita? e vui cci diciti di no. Sannunca, vi dici iddu, sia cuncessa. Cchiù beddu di vui, cci diciti, cc'è lu figghiu di lu 'Mperaturi di Francia, misu a menzu setti veli. La vecchia si ni iju: e la Riggina iju ni lu Re. E ddocu succedi lu discursu ch'avia fattu la vecchia. Dici lu Re: «Quannu iddu è cchiù megghiu di mia, tu ni farrai di mia zoccu ti piaci.» Doppu tri jorna lu Re parti cu 'na pocu d'asercitu, e si ni va ni lu 'Mperaturi di Francia. Arrivatu ddà si cci prisintau dicènnucci: «Vògghiu vidiri a vostru figghiu.» Lu 'Mperaturi cci dissi: «Sì, ma a stu puntu stà durmennu.» E passatu 'n (un) pezzu, lu purtau ni la càmmira unni durmía lu figghiu, e tìrinu lu primu velu e niscíu 'na luci; tirinu lu secunnu, e cchiui di cchiui; poi lu terzu, lu quartu e accussì sinu all'urtimu, sempri criscennu li fiammi di la sò biddizza finu a quannu cumparsi lu Riuzzu ccu lu scettru a li manu e la spata a lu cinturinu; allura ddu Re si spavintau di tanta biddizza, e cadíu 'n terra assintumatu; subbitu cci succurreru spiritu ed àutri oduri, e lu ficiru riviniri. Lu 'Mperaturi si lu purtau ni lu sò quartu e si lu tinni tri jorna; lu Riuzzu cci dissi a sò patri: «Papà, prima ca si ni jissi chistu Re, iu cci vogghiu parrari.» Iddu cci iju, e si misiru a parrari, fina a tantu ca lu Riuzzu cci dissi: «Ma tu chi mi vôi vidiri a la tò casa?» E iddu cci dissi: «'Nca comu pò essiri chissu stissu?» E lu Riuzzu cci dissi: «E pi quannu vôi vidiri a mia teni ccà sti tri pallini d'oru, pigghi 'n (un) vacili d'oru cu tri quartucci di latti nettu e puru e cci jetti dintra sti tri pallini, ca iu ti cumparìsciu 'n prisenzia comu sugnu ccà.» Lu Re si pigghiau li tri pallini e si licinziau e si ni iju. Arrivatu a la casa cci dissi a sò mogghi: «Iu sugnu ccà, fanni zoccu vôi di mia.» La Riggina cci dicia: «Sia binidittu!» Lu Re cci cuntau lu fattu e cci mustrau li tri pallini. E tantu si pigghiau di pena ca ni muríu a li tri jorna. La Riggina arristau, e quattru jorna doppu mortu iddu, la Riggina avia 'na criata fida e cci dissi: «Va pìgghimi tri quartucci di latti nettu e puru.» Doppu si lu pigghiau e arristau sula; doppu ca priparau lu vacili cci jittau li tri pallini dintra, e a corpu prima affacciau la spata, doppu lu scettru, e poi iddu, lu Riuzzu 'n pirsuna; discursiru, parraru e doppu si ni iju. Misi lu latti di cantu, e lu 'nnumani turnau a pigghiari lu latti friscu e turnau a vidiri lu Riuzzu, e d'accussì sicutau ppi tanti jorni, sinu ca la criata siddiànnusi dissi: «Ccà cci avi a essiri o fataciumi o manciasciumi.» Dunca la criata chi fici? ruppi 'n (un) biccheri ammulatu, lu pistau finissimu e subbitu si lu misi ntra lu pettu. Lu 'nnumani matinu la Riggina la mannau a lu solitu ppi lu latti, e idda comu acchiana 'ntra la scala cci jittau 'ntra lu latti dda pruvuli di cristallu, e comu la Riggina cci jittau li tri pallini, a corpu cuminciau a nèsciri la pasta e lu scettru 'nsaguiniatu, e doppu niscíu lu Riuzzu lavatu 'ntra lu sangu ca si svinava tuttu; pirchì comu passava d'intra lu latti si jia tagghiannu 'ntra lu cristallu finu. Iddu comu la vitti cci dissi: «Ah mi tradisti!» Idda cci addumannau milli scusi, e passatu lu determinu si ni iju svinànnusi, e arristau da accussì a lu sò paisi. Allura sò patri jittau un bannu, ca si cc'era qualchi cirusicu ca ci libbrava a sò figgiu cci facia qualunchi grazia; 'ntra stu tempu vistíu la cità di niuru e sunavanu sempri li campani ppi la figghia di lu 'Mperaturi. La Riggina ca avia vistu lu Riuzzu di dda manera, pinsau e partíu versu la sò cità vistennusi masculu ccu li robbi di picuraru. La prima sira cci scurau 'ntra 'n (un) voscu, e idda s'arricittau sutta n'albulu c'un pezzu di chianu di sutta, si n'acchianau ddà supra e si misi a fari orazioni; arrivannu a menzannotti scinninu tutti li diavuli di 'ntra lu 'nfernu e si assèttinu 'ntra ddu pizzottu di chianu tutti a circu e lu maggiuri 'ntra lu menzu, e cci cuminciau a spijari tuttu chiddu ca ognunu avianu fattu, fina ca arrivau all'urtimu, ni lu Diavulu Zuppiddu, e cci dissi: «E tu, cosa tinta, chi mai sai nenti di bonu...!» E iddu: «Gnurnò, sta vota, avi tant'anni ca travagghiu, è veru; ma ora iu n'arriniscii na bona...» E cci cuntau tuttu lu fattu di lu Re ccu la Riggina e lu Riuzzu, e chiddu ca fici fari a la criata. «Ma ora, cci dissi, avi n'àutri tri jorna di vita e siccomu è dispiratu ni lu purtamu ccu nuàutri.» Intantu lu diavulu grossu cci dissi: «E dimmi: ajutu sannunca chi nun cci ni ponnu dari a stu Riuzzu?» E lu Zuppidu cci dissi: «Lu rimediu cc'è, ma iu nun lu dicu.» «E pirchì nun lu dici?» «Pirchì arcuni voti cc'è quarcunu ca mi senti.» «Zittu, bestia! cci dissiru tutti, ca ccà cui ni avi a sentiri! ca si cc'era quarchidunu avissi mortu di l'attirruri.» 'Nsumma iddu no e lu diavulu grossu sì, fina a tantu ca lu ubbligau a diricci lu rimediu, e cci dissi: «Di ccà cci voli 'n (un) jornu a jiri a tali voscu unni cc'è 'n (un) cummentu e cc'è l'erba di lu vitru; cci ni voli 'n (un) paru di vèrtuli chini; poi pistata 'ntra 'n (un) murtaru e arricogghiri lu sucu 'ntra 'n (un) biccheri e doppu jittariccillu di la testa sinu a li pedi e iddu allura addiventa cchiù pirfettu di com'era.» Intantu la Riggina ca 'ntisi tuttu lu fattu e zocch'era lu rimediu, cci paría l'ura di agghiurnari ppi partiri e jiri a truvari lu cummèntiru unni era l'erba di lu vitru. Caminau, caminau, e finalmenti arrivau a lu cummentu; ddà chiamava a li rimiti e chiddi la scungiuravanu; idda allura cci dissi: «Nun mi scungiurati, ca sugnu anima vattiata.» Cci apreru e idda cci addumannau 'na virtulata di l'erba di lu vitru, e li rimiti cci la dèsiru la stissa sira. Lu 'nnumani partiu ppi la cità di lu Riuzzu: arrivau a dda cità e la truvau tutta vistuta di nìuru. La Riggina vistuta di picuraru si prisintau a la sintinedda, e nun la vulevanu fari tràsiri, fina a tantu chi lu 'ntisi lu 'Mperaturi e desi ordini di fari antrari sto picurareddu, e doppu ca acchianau cci dissi idda a lu 'Mperaturi chi si ni jèvanu tutti li cirusichi, ca intra dui jorna idda cci ristabilia a lu Riuzzu. Lu 'Mperaturi ca nun sapía cchiù chi fari cci dissi di sì, e la lassau sula urdinannu a li criati di dàricci zoccu vulía lu picuraru. 'Nfatti ddà si fici 'n (un) murtaru, pistau tutta l'erba e cci fici nèsciri lu sucu; doppu iju ni lu Riuzzu e cci cuminciau a midicari di la testa ppi sina a li pedi; comu lu jia midicannu ccu ddu sucu di l'erva, accussì nun si svinava cchiù e cci sanàvinu li firiti; d'accussì sicutannu ppi tutta la jurnata e cchiù megsopra e più sotto, commento. ghiu di prima si rifacía lu Riuzzu, fina a tantu ca idda lu guaríu e sanau pirfettamenti. Doppu fici chiamari a lu 'Mperaturi, e cci cunsignau a lu figghiu guarutu e cchiù beddu di prima. Lu 'Mperaturi cci vulia dari tanti trisori, ma lu picurareddu nun vosi nenti e si ni stava jennu; ma lu Riuzzu cci dissi prima di jirisinni: «Te': armenu accetta st'aneddu ppi miu rigordu.» «E chistu sulu mi lu pigghiu,» cci dissi lu picuraru; doppu si allicinziau e partíu. La povira Riggina quantu cchiù prestu potti turnau a la sò casa; comu arrivau, a locu di farisi pigghiari lu solitu latti di la criata, si la iju a pigghiari idda nettu e puru; doppu si 'nchiusi e lu misi 'ntra lu vacili e a lu solitu cci misi li tri pallini 'nfatati; comu cci misi li pallini, a corpu niscíu 'n'àutra vota 'lu Riuzzu; ma comu niscíu stava arrimazzannu ad idda, a corpu si cci jittau a li pedi e cci dissi: «No, ca iu nun t'aiu tradutu, anzi t'aiu sarvatu, e chista è la 'nzinca,» ammustrànnucci lu sò anidduzzu. Allura lu Riuzzu si carmau e idda cci cuntau tuttu lu fattu, e tuttu chiddu ca avia 'ntisu di lu Diavulu Zuppiddu. Doppu stabileru di maritàrisi, e iddu si ni iju. Arrivatu ni sò patri, cci cuntau lu tuttu e cci dissi ca si vulia maritari. Lu 'Mperaturi cci dissi ca cci avia tantu piaciri; e parteru 'nzèmmula e si jeru a pigghiari a la Riggina; ddà arrivati ammazzaru prova. la criata, si purtaru la Riggina e turnaru ni lu sò regnu, unni si maritaru. E arristaru cuntenti e filici, E nui comu li mazzi di radici. Acireale."
  },
  {
    "text": "'Na vota s'arriccunta ca cc'era un mircanti, e stu mircanti avia tri figghi fimmini: la cchiù nica era la megghiu di tutti e si chiamava Rusina; ma li so' soru la chiamavanu «muzzu di stadda», e cci facianu sempri mali disprezzi. Càdinu 'n vascia furtuna, e lu patri si ritirau cu tutti tri 'nta la campagna. Cci veni la nutizia ca già un bastimentu di li soi s'avia sarvatu, e cci tuccava a iddu la sò mircanzia. Si vesti e parti. Cci dici la figghia granni: «Papà, mentri vassía parti, mi purtassi un bell'àbbitu.» La secunna: «Papà, a mia puru» La nica: «Papà, io nun vogghiu nenti, sulu chi 'na rosa.» Parti lu patri, ma quannu 'siggíu, eranu tantu li dèbbiti chi appi a pagari ca nun cci arrìstò manco un guranu; anzi arristau dibbituri. Misi a caminari; 'nta la strata vitti 'na fiuretta, vidi un pedi di rosa; dici: «A chi nun cci pozzu purtari l'àbbiti pi li me' figghi granni, cci portu la rosa a Rusina.» E nni scippò na. Scippa e si vidi prisintari un mostru: «Com'hai avutu st'attrivimentu di pigghiàriti sta rosa?» E lu mircanti cci cuntò tuttu lu passaggiu, ca sò figghia Rusina vulia purtata sta rosa. «Senti, cci dici allura lu mostru, io t'aspettu ottu jorna; 'n tempu ottu jorna, io vogghiu a tò figghia Rusina ccà, e chista sarà la tò ricchizza.» Poi si l'acchiana susu, 'nta lu palazzu; e chi cc'era? 'na bella tavula cunzata; mancia, lu lettu era cunzatu, e si va a curca. Lu 'nnumani comu s'arruspìgghia, trova sopra lu tavulinu 'na bella summa di dinari; scinni, si metti a cavaddu, parti. Arriva a la casa, e cci duna la rosa a Rusina. «E a nuàtri nenti?» dicinu la granni e la mizzana. «Nenti, figghi mei, pirchì allura dinari 'un n'avia.» «Taliati! Pi lu muzzu di stadda cci pinsò, e pi nuàtri nenti!...» Lu patri cci fici a vidiri li dinari, e cci cuntò la cosa di lu mostru. «Cci vô' vèniri, Rusina, nni lu mostru?» «Vassía cci la porta!» dicinu li soru. Idda cuntenti: «Jamuninni, patri mio.» E si nni jeru. Arrivannu ddà si vidinu livari li cavaddi, e li vidinu purtari 'nta la stadda. Acchiananu susu; la tavula cunzata, mancianu e si curcanu, lu patri 'nt'ôn lettu, la figghia 'nta n'àutru. Lu patri stetti tri jorna; a lu capu di li tri jorna, cci addumannò licenza a la figghia e parti cu la valìcia china di munita d'oru. A lu jirisinni vidi 'nta la scala lu mostru: «Ti ringraziu ca mi la purtasti; (cci dici stu mostru) 'un dubbitari, ca tò figghia ccà è trattata.» Rusina 'nta ddu palazzu cci stava cuntenti. Si grapía quarchi libru liggía: «Rusina 'Mperatrici.» Grapía lu guardarobba: Rusina 'Mperatrici. Pigghiava un bell'àbbitu Rusina 'Mperatrici: sempri Rusina 'Mperatrici! La sira vidi gràpiri 'na purticedda, e cci accumparisci lu mostru e cci dumanna: «Rusina bedda t'ammanca nenti?» Idda cci dicia cu 'na certa grazia: «Nenti; aiu mutivu di ringraziarivi.» Ogni sira cci affacciava stu mostru, e facìanu la sò cummirsazioni. 'Na siritina cci dici lu mostru: «'N sai nenti, Rusina! Si marita tò soru la granni. Lu tò cori, cci vurrissi jiri?» «Sì, io cci vurrissi jiri.» «Io ti cci mannu, ma sai qual'è lu pattu? la vidi e poi torni a la tò abbitazioni.» Lu 'nnumani; cammareri, sirvituri spavintusi, cu' la pittinava, cu la vistía; si metti 'nta 'na gran carrozza di gala, e parti, e li carrozzi di li dami di Curti pi dappressu. Jamu a li soru. Comu vidinu tràsiri sta signura cu st'assechii allucchieru. Idda 'un cci dissi nenti cu' era; s'assittau. Si fici lu matrimoniu; idda cci assistíu; a la finuta si menti 'n carrozza e parti: e chiddi arristaru cu la curiusità cu' era sta signura. come dire: Nel cuor tuo, sentiresti tu lu desiderio d'annarvi? Torna a la sò abbitazioni. La sira cci cumparisci lu mostru: «T'avi' divirtutu, Rusina?» «Assai!» Ddoppu jorna: «Rusina, 'n sai nenti? Tè soru la mizzana si marita. Cci vô' jiri?» «Si mi cci mannati.» Iddu cci fa priparari n'àutru bell'àbbitu, cchiù megghiu di lu primu: li cammareri all'ordini; si vesti: 'n carrozza! e va a la casa di sò patri. Tutti alluccuti a vidiri a sta signura; e lu fistinu chi cci facíanu! l'assechii, li rivirenzi... Finiu la festa; si nni turnò a la sò abbitazioni. La sira cci cumparisci lu mostru: «Ti divirtisti, Rusina?» «Assai!» Jamu ca iddu si cci spijau chiaru chiaru: «Rusina, tu mi vôi pi maritu?» «Sintiti; pi amicu io vi vogghiu, pi maritu, no...» Poi 'nta idda stissa pinsava e dicia: Ma comu! chistu avi livatu la mè famigghia di la miseria, iddu 'un mi fa mancari nenti, iddu mi voli beni, e io cci dicu accussì?! E pirchì 'un mi l'hê pigghiari pi maritu?! Poi lu taliava; e cci paría bruttu. 'Na siritina lu mostru jittò un suspiru. «Pirchì suspirati?» cci dici Rusina. «E pirchì ti l'hê diri? Si ti lu dicu, pi tia è un corpu di cuteddu.» «No, s'è pi chistu, lu vogghiu sapìri.» Si vutò lu mostru: «Tò patri stà mali. Lu tò cori tu cci vurrissi jiri?» «Si vui mi cci mannati.» «Talè, io ti cci mannu; ti dugnu st'aneddu; a la capu di novi jorna e nun veni, io staju murennu, e si tu talìi st'aneddu, la petra addiventa niura. Si tu nun veni, io moru.» Pigghia 'na canna, cu la punta di la canna ci proj st'aneddu, e idda si lu misi a lu jìditu. Lu 'nnumani trova la carrozza pronta; parti. Comu junci a la casa, trova a sò patri cchiù a ddu munnu chi a stu munnu. Povira figghia nun si potti tèniri; cci vinni di diri: «Patruzzu mio!» Comu li soru sèntinu accussì, «Ah! tu si' nostra soru!» e si l'abbrazzaru. Lu patri grapíu l'occhi a vanidduzza: la figghia si l'abbrazzau; a li du' jorna lu patri passò a maggiuri vita. Li soru 'un ni la vulianu fari jiri cchiui; idda dicennu ca si nn'avia a jiri, iddi a diri no, si nni iju a curcari. La notti facìanu li novi jorna ca mancava di lu palazzu di lu mostru; talía l'aneddu, lu vidi nìuru comu la pici. Sâta di lu lettu, si vesti, nesci. La carrozza era pronta; si 'ncarrozza; parti. Junci a lu palazzu e vidi ca lu mostru si turciuniava rama rama 'nta lu pedi di rosa. Idda muríu: cu 'na santa pacenzia si menti a livari ddi spini di lu pedi di rosa pi nun fallu cchiù arruinari; acchiana susu, pigghia un certu 'nguentu, e misi a untari tuttu lu mostru; e a fari comu 'na Maria. Lu 'nnumani scinníu arreri; e l'untò 'n'àutra vota; e pi quattru jorna fici sempri la stissa cosa. A li quattru jorna lu mostru cci cumparisci arreri di la purticedda: «Lu vidi, Rusina? pi causa tua, io stava murennu. Ora tu mi vôi pi maritu?» Idda, bottu 'ntra bottu: «Gnirnò!» 'Na siritina cci camparíu lu mostru e cci dissi la stissa cosa: «Rusina, mi vôi pi maritu?» «No; pi amicu sì; pi maritu, no.» Iddu avi chiusu la purticedda e si nn'avi jutu. Si grapi arreri la purticedda e cumparisci un beddu giuvini, ma beddu pi daveru. «Rusina, tu mi vôi pi maritu?» «No, di tia e tia, io mi pigghirría a chiddu chi m'avi fattu tanti binifizii; ma a tia nun ti pigghiu.» «Ma io sugnu un beddu giuvini; chiddu è làdiu...» «No, io a tia nun ti pigghiu; di tia e tia mi pigghiu a chiddu.» «Ah! no? Bonasira!» si tira la porta e si nni va. Cci cumparisci lu mostru: «Lassàtimi stari, cci dici Rusina; ora ora mi cumparíu un bellu giuvini e mi dissi: «Mi vôi pi maritu?» Io cci dissi: «Vaitivinni! pi vui e vui mi pigghiu a lu mostru.» «Tu veru mi dici, Rusina? Com'era? beddu?» cci dici lu mostru. «Gnursì: beddu.» «'Un cci assimigghiava a mia?» appunto come Maria a' piedi di Gesù Crocifisso. «No, chiddu era un beddu giuvini; vui siti làdiu.» «E si tu a iddu l'avissi a vìdiri lu canuscissi?» «Gnursì, ca lu canuscissi; ma io nun mi lu pigghiu.» «'Unca a mia mi pigghiassi?» «Ora a li curti: gnursì, io vi pigghiassi a vui!» «Tu veru dici? 'Nca a mia mi pigghi pi maritu?!» «Sì, veru! io ti pigghiu pi maritu!..» E comu idda dici accussì, a lu mostru cci metti a calari la spogghia, e 'nta un mumentu addiventa un bellu giuvini, cchiù beddu di lu primu. Subbitu veni la gran sirvitù, la gran Signuria, Cavaleri, Dami di Curti, menzu munnu. Lu palazzu si truvò tuttu alluminatu, ca era lu palazzu di lu 'Mperaturi, e lu mostru era lu 'Mperaturi 'n pirsuna. Si grapíu cappella riali e si maritaru. Iddu accuminzò a rignari di 'Mperaturi, e idda di 'Mperatrici: e accussì Arristaru filici e cuntenti E nui ccà nni stricamu li denti. Palermo."
  },
  {
    "text": "Si riccunta ca 'na vota cc'era un Re, e stu Re avia 'na figghia, bedda, bedda ca nun si pò diri. A sta figghia cci vinianu tanti belli matrimonii di Rignanti, 'Mperaturi; ma sò patri 'un la vuleva dari a nuddu, pirchì ogni notti sintia 'na vuci chi cci dicia: «'Un maritari a tò figghia!» Sta povira picciotta si taliava a lu specchiu, e dicia: «E comu! io sugnu accussì bedda, e 'un mi pozzu maritari!» e 'un si putia dari paci. 'Na jurnata mentri tutti eranu a tavula cci dissi la figghia a lu Re: «Patri mio, ora com'è sta cosa, ca io accussì bedda 'un m'hê putiri maritari? Io cci lu dicu chiaru, ca mi vogghiu maritari!» «Figghia mia, cci arrispusi lu patri, io chi pozzu ubbrigari li genti a maritariti?» «Nenti, patri mio, io cci dugnu du' jorna di tempu; e si 'nta sti du' jorna 'un mi trova un partitu, io m'ammazzu.» «Quann'è chissu, cci dici lu Re, senti ch'avi' a fari: oggi ti vesti cu li megghiu vesti chi hai: lu primu chi passa e ti talìa, ti lu pigghi pi maritu.» La figghia accussì fici: mentri ca era affacciata, passa e passa un surciteddu cu 'na cuda longa longa e tutta fitusa. Comu passa stu surciteddu si misi a taliàlla. La figghia di lu Re vidènnusi taliata trasi dintra gridannu e chiancennu: «Patri mio, 'un sapi nenti! ora ora passò un surci e mi misi a taliari. Chi forsi m'hê pigghiari a chistu?» «Sì, figghia mia. Io chi t'avia dittu? lu primu chi passava ti l'avivi a pigghiari.» Idda a diri no, lu patri a diri sì, vinni lu 'nnumani. Lu Re scrivi a tutti li Principi e Ngranni di Curti e li 'mmita ôn gran pranzu, ca sò figghia s'avia a maritari. Vennu tutti li 'mmitati, e s'assettanu a tavula. 'Nta lu megghiu si senti tuppuliari la porta, e cu' era? lu surciteddu cu la cuda fitusa. Va un cammareri e va a grapi. Comu vidi ddu surci: «Chi vôi tu?» cci dici. «Dicìticci a lu Re ca vinni lu surciteddu chi s'avi a pigghiari a la Rigginedda.» Li cammareri ridennu e truzziànnulu cci lu vannu a diri a lu Re. Lu Re urdinau di fallu tràsiri. Comu trasiu, curri curri e si va a'ssetta allatu di la Rigginedda. Povira picciotta comu si lu vitti allatu s'arrassau, ca lu schifiava, ma lu surciteddu comu si lu cuntu 'un fussi lu suo, si cci 'ncugnau. Lu Re cuntau tuttu lu fattu a li 'mmitati; e li 'mmitati ridennu dissiru: «Giustu! giustu! lu surciteddu avi ad essiri lu maritu di la Rigginedda.» Lu 'nnumani cc'era 'n'àutra gran tavula; 'nta lu megghiu, tùppiti lu surciteddu: e si va a'ssetta allatu di la Rigginedda. Li 'mmitati misiru a ridiri tutti sutta lu nasu; lu surciteddu si nn'addunau; si chiama a lu Re a quattr'occhi e cci dici d'avvertiri a tutti li pirsuni ch'eranu a tavula cca nuddu avia a ridiri, masinnò finía a fetu. Lu surciteddu era curtu, e assittatu supra la seggia 'un putía manciari, e pi manciari s'avia a'ssittari 'mmenzu la tavula, e nuddu avia a parrari. 'Nta stu 'mmitu cc'era 'na signura veru spiciusa. Vinni lu primu piattu, e lu surci accuminzò a firriari tutti li piatta: e la signura suffríu e nun dissi nenti. Veni lu secunnu; la stissa cosa; a lu terzu piattu, sferra contra lu surci, e cci nni dici 'na letta. Lu surci vidènnusi strapazzatu di sta sorti di manera, 'nfuria, e accumenza a satari facci facci; e mentri succidía stu parapigghia, spirisci tavula, 'mmitati, palazzu e tutti; e s'attruvaru cui ccà, cui ddà, 'nta 'na chianura. Lassamu a chisti e pigghiamu a la Rigginedda. Vidènnusi sula 'nta dda chianura accuminzò a chianciri e a diri: «Ah! surciteddu mio, a chi nun ti vuleva, a chi t'addisíu!» E sempri ripitennu la stissa cosa. Mentri camina a Diu e la vintura 'ncontra un rimitu. Stu rimitu cci dumanna: «Chi va' facennu ccà, bona giuvina, sula 'mmenzu st'armali? Sta' accura, ca si ti 'ncontra quarchi Mamma-dràa o quarchi liuni, povira tu!» Idda allura rispusi: «Nenti, 'un vogghiu sapiri nenti. Io hê truvari lu surciteddu miu: prima nni lu mannava, ora l'addisíu.... Ah! surciteddu miu, e unni si'?» Lu rimitu cci dissi: «Sai chi ti dicu? aggiratìnni, pirchì masinnò cci appizzi la vita.» «E io chi nn'hê fari? o moru o campu, io lu surciteddu aiu a truvari.» «Ah! figghia mia! nn'avi' a fari caminu pi truvallu. Sai ch'avi' fari? camina avanti, ca trovi un rimitu cchiù vecchiu di mia, e chistu ti sapirrà diri unn' avi' a jiri.» Idda allura si licinziau, e passò avanti sempri ripitennu la solita canzuna: «Ah surciteddu mio, unni si'?» Mentri caminava cci affaccia un vicchiazzu cu 'na varva bianca, longa, longa sina a li pedi; idda si scantau, e iddu cci dissi: «Nun ti scantari ca io sugnu carni vattiata comu a tia.» «Unni vai?» «Io vaju circannu lu surciteddu cu la cuda fitusa.» Cci dissi lu rimitu: «Senti ch'avi' a fari: fa' un pirtusu quantu si' grossa tu, sutta terra, poi ti cci 'nfili, e zoccu ti succedi poi l'avi' a vìdiri tu.» Idda mischina 'un avennu comu fari ddu pirtusu, pensa di livàrisi lu firrettu, e si metti a scavari. Scava, scava, finíu ca fici un bellu pirtusu; si cci 'nfila e 'un si vitti cchiù. Comu si 'nfila, vidi un gran suttirraniu. «A la sorti e la vintura!» dissi idda comu si vitti a lu scuru: e si misi a caminari. Tanti filìnii chi cci viniale donne si fermano i capelli). un 'nta la facci! Idda era tanta bedda, addivintau un niuru-fumu; na si nni livava e centu cci nni vinianu. Ddoppu aviri caminatu 'na jurnata di cuntìnuu senti un scrùsciu d'acqua. 'Ncugna, e vidi comu 'na gèbbia china d'acqua. Idda vulia pruvari si putia passari, ma la gèbbia era funnata; e idda si misi a chianciri e a ripetiri: «Ah surciteddu mio! Ah quantu t'addisiu!» Jiri avanti non poteva! turnari, mancu, ca lu pirtusu s'avia chiusu arreri: e chiancía e chiancía. 'Nta stu mentri si vidi spuntari 'na pocu di cannola d'acqua di supra. «E com'hê fari? S' 'un aiu murutu sina a st'ura, ora sì ca moru!» E comu dici accussì quantu senti 'na vuci chi cci dici: «E chi vôi cu stu pícchiu? m'avi' stunatu. Jèttati nna ssa gèbbia, e zoccu arrinesci si cunta.» Idda 'un putennu fari àutru, si jittau, e comu fu 'mmenzu l'acqua si vitti 'nta un gran palazzu, veru maravigghiusu. Trasi 'nta la prima cammara e la trova tutta 'cristallata; trasi 'nta la secunna, e la trova tutta avvillutata; trasi 'nta la terza, tutta d'oru e zicchini cu divani e ninfi ca 'un si nn'hannu vistu mai. Caminannu caminannu si lu scurdau d'unni avia trasutu, e si spirdiu: tantu era granni ddu palazzu. A lu pirutu pirutu, dici: «Ah! surciteddu mio, e com'hê fari!» Senti 'na vuci: «Cumanna cumanna!» «Cumannu, ca vogghiu manciari!» E ddocu si vidi davanti 'na bella tavula cunzata, e un gran piattu di pasta e 'na poco di pitaggi, ca facianu veniri lu pitittu a cu' nun n'avia. Povira picciotta si jittau a manciari comu un'allampata. Ma la cosa curiusa era ca idda 'un vidia a nuddu e li piatta javanu e vinianu senza purtalli nuddu. Ddoppu di chistu si truvau dintra 'na carrozza 'nta un jardinu, e vidia tanti belli cosi, e 'un putia capiri sti cosi d'unni vinianu. La sira truvau un bellu lettu e si curcau. A menzannotti senti scrùsciu, e vidi un surciteddu chi cci vinia vicinu lu lettu. Idda mischina si scantau, e trimava comu 'na fogghia, cà nun sapia cu' era, e s'arriccumannava a lu Signuri dicennu Vimmarii e Patrinnostri. Lu 'nnumani 'un vidi a nuddu. «Figghioli, chi cosi curiusi stanotti!» dissi 'nta idda stissa, e tirò avanti. La notti appressu, mentri durmia 'ntisi arreri scrùsciu. Chi è, chi nun è? 'un sì potti sapiri. La terza sira a menzannotti 'n puntu cci affaccia lu surci: pi-ti-pi-tì pi-ti-pi-tì e cci java abballannu. «Ah! Bedda Matri arreri la battaria! Ma 'nsumma cu' siti chi faciti sta battaria?» «Cu' semu? Adduma lu lumi, e lu vidi cu' semu.» Idda mischina scinníu, addumò la cannila, e vidi, e chi vidi? un beddu giuvini. «Io sugnu lu surciteddu cu la cuda fitusa, ca pi magaria di li fati avia addivintatu surciteddu; e cci vulia ca 'na picciotta s'avia a 'nnamurari di mia, e avia a pàtiri li guai ch' avi' patutu tu, pi livarimi la magaria. Ora ca tu avi' vinutu sina ccà, senza schifiarimi, ora io vosi addivintari cristianu». Figuràmunni la cuntintizza d'idda. Si nn'hannu nisciutu di ddu suttirraniu, e subbitu s'hannu 'nguaggiatu e spusatu. Iddi arristaru filici e cuntenti Nui semu ccà e nni stricamu li denti. Palermo."
  },
  {
    "text": "'Na vota cc'era un massaru ca avía 'na figghia, ma cci avia muortu la mugghieri. 'Un putiennu stari sulu, pinsau di passari a secunni nozzi, e si pigghiau 'n'àutra mugghieri. Li matràsci, lu sapiti, ca 'un puonu vidiri li figghiasci; e sta bona fimmina accuminzau a turmintari sta povira picciotta. Fra l'àutri cosi ogni matina cci dava lu travagghiu, e tannu la facía mangiari, quannu ci lu dava finutu. Un juornu, sò patri truvau 'n campagna 'na picuredda e tuttu prijatu la purtau a la casa pi fari prijari a sta sò figghia, ca la vulia tantu beni. Sta picuredda, vidiennu a sta picciotta accussì disfiziata, cci dissi: «'Un ti pigghiari di pena, mettimi stu travagghiu 'ntra li cuorna ca ti li fazzu iu.» E tra un vidiri e svidiri, cci lu fici. La matrasca vidiènnu allèstiri la picciotta tra un crialesu, si scannaliau e, stannu a li visti, s'addunau di tuttu. A la sira, comu s'arricosi lu maritu, 'un appi àutru pinsieru di dirici: «Sai ch'aiu pinsatu? Scannari, ora ca viènunu li sdirri-jorna, la picuredda.» Lu maritu 'un cci dissi nè sì nè no; ma la picciotta putiti supporri, comu s'addulurau e cianciennu cianciennu cci lu iju a dissi a la picuredda. «'Un ti pigghiari di pena, cci arrispusi idda, fammi scannari; ma abbasta, a nun mangiari un puzzuddu di li me' carni, ma di arricogghiri tutti li miei ossa e di vurricalli sutta lu sularu.» Dduoppu pochi jorna, la picuredda la scannaru, e la picciotta fici tuttu chiddu ca cci avia lassatu pi dittu idda. Passatu puocu tiempu, di ddu puntu unni idda avía vurricatu l'ossa, niscieru dudici dunzelli. «Camina, cci dissiru a la picciotta, 'nta lu fistinu di lu Re». La vistieru tutta in oru, e si la purtaru. Lu Re, comu vitti sta picciotta, niscíu barbaru e tutta la sira 'un si cci mossi a lu canto. Comu niscíu, ci dissi, a li so' servi, di appurari unni stava. Ma comu idda si li vitti d'appriessu, si sciosi li capiddi, e ci jittau tanti perni. Li servi pinsaru a cugghirisilli e la lassaru. Lu Re accuminzau a 'sciri ciù foddi, e lu 'nnumani a sira cci dissi: «O mi diciti unni stà, o pi vuàtri cc'è la testa.» Comu niscíu, idda 'un appi àutru pinsieru ca di jittaricii la sò scarpa e vulari. Li servi la pigghiaru e la purtaru a lu Re. Allura iddu jittau 'un bannu e dissi: «Ca a cui trasìa sta scarpa, si la pigghiava pi spusa.» Sintiennu chistu, tutti li fimmini currieru 'nta lu Re, ma chissa era scarpa ca 'un cci ija a nuddu. La matrasca, ca 'un pinsava ad àutru ca a marturiari a sta figghia, ci vosi purtari a idda. Ma quali fu la sò maravigghia 'n vidiennu ca la scarpa ci iju propria comu fussi stata fatta pi idda?? La cappella riali fu pronta e la cuntintizza fu granni. Vi suppuniti, ca iddi arristaru filici e cuntienti, ma, pi nostra disgrazia, 'un ni dèsiru nenti. Noto."
  },
  {
    "text": "'Na vota cc'era un mircanti; stu mircanti avia tri figghi fimmini, ca eranu spuntuliddi: la cchiù grànni si chiamava Rosa, la mizzana Giuvannina, e la nica Ninetta, ed era la cchiù bedda di tutti. 'Na jurnata a stu mircanti cci veni di fari 'na gran mircanzia, e s'arricogghi a la casa siddiatu. «Chi avi papà?» cci dicinu li figghi. «Nenti, figghi mei: mi veni 'na gran mircanzia, e nun pozzu falla pi 'un lassari a vuàtri suli.» «E vassía chi si cunfunni?» cci dici la granni; «vassía nni fa la pruvista pi tuttu lu tempu ch'avi a mancari: nni fa murari li porti, e quannu piaci a Diu nni videmu cu saluti.» Lu patri accussì fa: cci fa pruvisti di manciarizzi 'n quantitati, e poi cci ordina a unu di li so' criati ca ogni matina s'affacciassi di la vanedda, chiamassi a la cchiù granni di li so' figghi, e cci facissi tutti li survizza di fora. Poi si licinziau, e cci dissi a la figghia granni: «Rosa, tu chi vôi purtatu?» «Tri bell'àbbiti di culuri diffirenti» cci arrispunni idda. «Tu Giuvannina?» «Zoccu voli vassía.» «E tu Ninetta?» «Io vogghiu purtata 'na bella rama di gràttuli 'nta 'na grasta d'argentu; e si vassía 'un mi la porta, chi lu bastimentu 'un pozza jiri nè nn'avanti, nè nn'arreri.» «Ah sbriugnata! cci dicinu li soru, sta sorti di gastima cci manni a tò patri?» «Nenti, rispunni lu patri, nun vi nni faciti, ca è picciridda, e s'avi a cumpàtiri.» Dunca lu patri si licenzia e parti e junci a lu paisi prupiziu; fa lu gran niguziuni: e poi pensa d'accattari tri bell'àbbiti pi Rosa, tri bell'àbbiti pi Giuvannina; e chi si scorda? la rama di gràttuli pi Ninetta. Comu si 'mmarca e si trova 'mmenzu mari, si nni veni 'na timpesta tirribbili: saitti, lampi, trona, acqua, marusu, ca lu bastimentu 'un potti jiri cchiù nè nn'avanti nè nn'arreri. Lu capitanu si metti a dispirari; e dici: «E stu malu timpuni unn'era 'nfilatu!»; ma lu mircanti arrigurdannusi di la gastìma di sò figghia, cci dici: «Capitanu, io mi scurdavi di accattari 'na cosa. Sapiti chi vi dica? puggiamu, e comu arrinesci si cunta.» Ma chi fu, miraculu?! Comu puggiaru, cància lu tempu, e si nni vannu cu lu ventu 'n puppa. Lu mircanti scinni 'n terra, accatta la rama di gràttuli, la chianta 'nta 'na grasta d'argentu, e torna a bordu. Li marinara si mettinu a la vila, àppiru lu bellu viaggiu, e ddoppu tri jorna junceru a lu sò paisi. opportuno. Comu lu mircanti fu a la sò casa fici smurari li porti, grapíu li finistruna, e poi cci detti a li figghi: a Rosa e a Giuvannina li vesti, e a Ninetta la rama di li gràttuli 'nta la grasta d'argentu. Metti pi mia: mi scurdava lu megghiu. Mentri stu mircanti era 'n viaggiu, successi 'na vota ca a la soru granni cci cadíu lu jiditali 'ntra lu puzzu: (cà lu patri cci avia fattu fari un puzzu pi 'un cci ammancari l'acqua). Si vôta Ninetta e cci dici a li soru: «Picciotti, nun vi 'ngustiati; calatimi 'ntra lu puzzu, e vi lu pigghiu io stu jiditali.» «Tu chi lucchíi?» cci dici la soru granni. «Sì; io cci vogghiu scinniri a pigghiallu.» Iddi a diri no, idda a diri sì, l'àppiru a calari. Comu Ninetta scinni a tuccari l'acqua, si sbrazza e pigghia lu jiditali; ma comu nesci la manu di l'acqua, s'adduna d'un pirtusu, d'unni vinía lustru. Leva la tistetta di lu muru, e vidi un bellu jardinu, ma un jardinu veru diliziusu, ca cc'eranu tutti sorti di ciuri, d'arvuli e di frutti. Senza sapiri leggiri e scriviri, si 'nfila e si metti a cògghiri li megghiu ciuri, li megghiu frutti e ogni cosa di qualità. Si nni fa 'na falarata nè gattu fu nè dammàggiu fici, trasi 'ntra lu puzzu, metti la tistetta: «Tiratimi!» e si nn'acchiana frisca comu li rosi. Comu li soru vidinu dda falarata di robba: «Unni li cugghisti tu sti belli cosi?» «Chi nn'aviti a fari?» rispunni Ninetta; dumani mi calati arreri e pigghiamu lu restu.» Jamu ca lu jardinu era di lu Riuzzu di lu Purtugallu, e lu Riuzzu comu vitti dda gran ruina si misi a fari un gran tempu d'acqua cu lu giardineri. Lu poviru giardineri cci dissi ca di sta cosa 'un nni sapia nenti, ma lu Riuzzu cci ordinau di stari cchiù vigilanti pi l'appressu; masinnò, guai pi iddu. Lu 'nnumani Ninetta si misi a lenza pi scinniri 'nta lu jardinu. Dici: «Picciotti, calatimi!» «Tu chi si' foddi o 'mbriaca?» «'Un sugnu nè foddi nè 'mbriaca: calatimi.» Iddi a diri no, idda a diri si, l'àppiru a calari. Leva la tistetta, si cala 'nta lu jardinu: ciuri, frutti, nni fa 'na falarata, e si fa tirari susu. Lu Riuzzu si truvò a'ffacciari: e 'mmenzu l'arvuli la vitti filiari; scinni jusu, ma 'un vitti cchiù a nuddu. Chiama lu giardineri: «D'unni trasíu sta fimmina?» «Quali fimmina, Maistà?» «Sta fimmina chi s'avi cugghiutu frutti e ciuri 'nta lu mè jardinu?» «Io un conto non fosse stato lu suo, in gran silenzio. in senso fig. come chi, fare un casaldiavolo. che fa lu pescatore prennenno la lenza per pescari. nni sacciu nenti, Maistà;» e si misi a jurari e spirgiurari ca 'un ni sapia nenti. Lu Riuzzu vitti la sò 'nnuccintitùtini, e si nn'acchianau nna li so' cammari. La 'nnumani si misi a la posta: «Si tu veni, dissi 'ntra iddu, di li mei granfi nun pôi sgagghiari.» Ninetta, a lu terzu jornu, si metti, a lu solitu, a cutturiari a li so' soru pi calalla: la specia di l'àutri jorna cci avia piaciutu! E iddi a diri no, e idda a diri sì, l'àppiru a calari. Leva la tistetta, si 'nfila 'nta lu jardinu, cogghi li megghiu cosi, cchiù megghiu di l'àutri jorna; si nni fa 'na falarata, si nni jinchi lu pettu, nenti sapennu ca lu Riuzzu era ammucciatu pi idda. 'Nta lu megghiu senti 'na rumurata, si vôta e vidi ca lu Riuzzu s'avia jittatu p'affirralla. Jetta un sàutu nna lu pirtusu, metti la tistetta, e, santi pedi, ajutatimi! Ddoppu stu fattu, lu poviru Riuzzu 'un appi cchiù paci, e di la pena nni cadíu malatu, pirchì dda picciotta cci parsi 'na vera fata. Tutti li medici di lu Regnu nuddu avia l'abilità di fallu stari bonu. 'Na jurnata lu Re 'n vidennu ca sò figghiu java pirdennu tirrenu, chiama tutti li savii e filosufi di lu Regnu pi discurriri supra la malatia di lu Riuzzu. Parra chistu, parra chiddu: all'urtimu parra un varvasàviu e dici: «Maistà, spijati a vostru figghiu si avi quarchi savio, sapiente, filosofo, di chei dalla barba lunga come ce li offre l'antichità. simpatia pi quarchi giuvina; e allura si pensa di 'n'àutra manera.» Lu Re avi fattu chiamari a sò figghiu e cci avi spijatu; e lu figghiu cci cuntau na di tuttu, e cci dissi ca si nun si pigghia a sta picciotta, nun si pò cuitari. Dici lu varvasàviu: «Maistà, faciti tri jorna di festa a palazzu, e jittati un bannu ca ogni patri e matri di tutti sorti di pirsuni cci purtassiru a li so' figghi, pena la vita a cui s'ammùccia.» Lu Re appruvau, e jittau lu bannu. Jamu a li figghi di lu mircanti. Comu iddi àppiru ddi vesti chi cci purtò sò patri si li misiru a cusiri pi la prima festa di ballu chi vinia. Ninetta si 'nchiuiju cu la sò grasta, e addiu festi! e addiu divirtimenti! Lu patri e li soru, sta cosa 'un la putianu addiggiriri; ma poi si pirsuasiru ca chista era 'na fuddía, e la lassaru fari. Comu nesci lu bannu di lu Re, lu patri va a la casa e cci lu cunta a li figghi: «Picciotti, sapiti? Lu Re fa tri jorna di fistinu a palazzu, e voli ca ogni patri e matri cci purtassi li so' figghi: pena la morti a cu' s'ammùccia.» «Bella! bella!» dissiru Rosa e Giuvannina; ma Ninetta si tirau li spaddi e dissi: «Cci jiti vuàtri, ca io pi mia nun cci vogghiu vèniri.» «No, figghia mia, cci dissi lu patri, ca cc'è la pena di morti: e cu la morti nun si cci joca.» «E io chi nn'aiu a fari! Cu' lu sapi ca vui aviti tri figghi? faciti cuntu ca nn'aviti dui.» E «sì ca cci avi' a veniri,» e «no ca 'un cci vegnu,» la prima sira di la festa di ballu Ninetta s'arristau a la casa cu dda grasta di gràttuli, ch'era la sò diliziu. Comu li so' soru si nni jeru, Ninetta si vôta cu la grasta e cci dici: Gràttula-beddàttula, Acchiana susu e vesti a Nina, E falla cchiù galanti ch' 'un era assira.» E ddocu di la grasta chi vidistivu nèsciri? 'na gran quantità di fati cu àbbiti e gioj sparaggiati. Cu' la lava, cu' la strizza, cu' la vesti: 'nta un mumentu l'hannu vistutu di tuttu puntu, cu li so' guleri, li so' brillanti e li so' petri priziusi. Ddoppu ca fu un pezzu d'oru, si misi 'n' carrozza, junci a palazzu e acchiana; comu trasi, tutti la talìanu alluccuti. Lu Riuzzu la canuscíu, e cci lu dissi a lu Re; ddoppu va e si la pigghia sutta lu vrazzu e cci spija: «Signura, comu stati?» «Comu 'mmernu.» «Comu vi chiamati?» «Cu lu nnomu.» «Unni stati?» «Nna la casa cu la porta.» «Nni quali strata?» «Nna la vanedda di lu pruvulazzu.» «Chi siti curiusa! mi faciti mòriri.» «Putiti grattula, come ni lu giuochetto popolari: Ancila bedd'Ancila, Pigghia l'agugghia e pùncila. cripari!» Abballanu tutta la siritina. Lu Riuzzu stancava, ma idda 'un stancava, cà era 'nfatata. A la finuta, idda s'assetta vicinu a li so' soru. Comu finisci la festa, lu Re 'n sutta manu ordina a li so' criati ca jissiru dappressu a sta signura, pi vidiri unni stava. Idda scinni, e si metti 'n carrozza; ma comu s'adduna ca li criati cci javanu pi dappressu, si sciogghi li so' trizzi d'oru, e cci cadinu perni e petri priziusi. Vulìstivu vìdiri a li criati? si jettanu comu un gaddu a pastu supra ddi perni, e addiu signura! Idda fici cacciari li cavaddi, e 'ntra quattru botti fu a la casa. Comu junci, dici: «Gràttula-beddàttula, Spogghia a Nina, E falla com'era assira.» E ddocu si trova spugghiata e vistuta di li robbi di casa. Tornanu li soru: «Ninetta, Ninetta, chi bedda festa! Cc'era 'na signura ch'assimigghiava tutta a tia. Si nuàtri 'un sapìamu ca tu eri ccà, dicèvamu ch'eri tu.» «Chi mi cuntati vuàtri, dici Ninetta, si io aiu statu ccà cu la mè grasta....» «Ma dumani assira cci avi' a vèniri, sai!» Jamu a lu Re ch'aspittava li criati. Comu iddi tornanu a palazzu, si cci jettanu a li pedi e cci cuntanu lu fattu. Lu Re cci dici: «Genti lizinnàrii, ca pi dinari vi canciati la facci! Ma si dumani assira v'arrisicati a fari la stissa cosa, guai è pi vui!» Lu 'nnumani assira li soru accuminzaru a siddiari a Ninetta pi jiri cu iddi, ma Ninetta 'un ni vosi sèntiri nenti, e sò patri livò chistioni cu diri: «'Un lu viditi ca nesci foddi pi ssa grasta? Chissa quarchi jornu m'avi a fari pàtiri quarchi guaju.... Jamuninni!» E si nni jeru. Comu nèscinu, Ninetta va nna la grasta: «Gràttula-beddàttula, Acchiana susu e vesti a Nina, E falla cchiù galanti ch' 'un era assira.» E ddocu nèscinu fati 'n quantità: cu' la strizza, cu' la vesti cu l'àbbiti cchiù pumpusi, cu' la càrrica di gioj. Com'è vistuta di tuttu puntu, si metti 'n carrozza e va a palazzu. Comu junci, tutti la talìanu alluccuti, e massimamenti li so' soru e sò patri. Curri lu Riuzzu tuttu cuntenti: «Signura, comu stati?» «Comu 'mmernu.» «Comu vi chiamati?» «Cu lu nnomu.» «Unn'abbitati?» «Nna la casa cu la porta.» «'Nna quali strata?» «Nna la vanedda di lu pruvulazzu.» «Chi siti curiusa! Mi faciti mòriri!» «Putiti cripari!» Iddu nun si nni fa, e la 'mmita a'bballari cu iddu. Idda cci dici sì, e abballanu tutta la siritina. Ddoppu, idda si va a'ssittari 'ncostu li so' soru. «Maria! dici na di li soru, sta signura è Ninetta scurciata!» Finisci la festa. Ninetta si nni va di li primi: lu Re l'accumpagna; e cci fa signali a li criati. Ninetta si nn'adduna; e comu si metti 'n carrozza e si vidi sti criati pi d'appressu, afferra 'na pocu di sacchiteddi di munita d'oru ca avia 'ntra la carrozza e cci li tira 'n facci a li criati: a cui cci ammacca lu nasu, a cui cci attuppa un occhiu: 'un ponnu jiri cchiù avanti, e si nni tornanu a Palazzu comu li cani vastuniati. Lu Re comu li vitti cci parsiru macari piatusi; poi cci dissi: «'Un fa nenti! Dumani assira è l'urtima sira: e, di 'na manera o di n'àutra, sta cosa s'avi a sapiri.» Jamu a Ninetta. Coma junci a la casa, si vôta cu la grasta: «Gràttula-beddàttula, Spogghia a Nina, E falla com'era assira.» 'Nta un vìdiri e svìdiri avi canciati li robbi e torna vistuta di casa. Vennu li soru: «Ninetta, Ninetta, chi bedda festa! Cc'era dda signura d'assira ca t'assimigghiava tutta: l'occhi, li capiddi, la vucca, tutta, macari lu parrari. Aveva 'na vesta ca 'un l'aveva nuddu, e poi gioj e petri priziusi ca lucìanu comu li specchi.» Ma chi mi cuntati a mia? cci dici Ninetta; io m'allienu cu la mè grasta e 'un cercu nè festi nè balli.» «Sì, ma domani assira cci avi' a vèniri...» «Àutru pinseri non aiu chi chistu!» cci arrispunni Ninetta. Ddoppu manciari si jeru a curcari. Lu 'nnumani assira Rosa e Giuvannina si visteru cu lu megghiu àbbitu novu chi cci avia purtatu sò patri, e jeru a la festa. Ninetta 'un ni vosi sèntiri nenti. Comu nisceru, idda curri nna la grasta: «Gràttula-beddàttula, Acchiana susu e vesti a Nina. E falla cchiù galanti ch' 'un era assira.» E subbitu fati 'n quantità: cu' la pettina, cu' la lava, cù la vesti. Ddoppu si metti 'n carrozza: a Palazzu. Sta vota li so' biddizzi eranu sparaggiati, e avia àbbiti e gioi ca 'un si nn'avianu vistu mai. Lu Riuzzu ch'avia statu cull'occhi a la via, comu la vidi cci dici: «Signura, comu stati?» E idda cci arrispunni: «Comu 'mmernu» «Comu vi chiamati?» E ddocu fannu lu stissu discursu di l'autri siri. Abballanu, abballanu, cà era l'urtima sira; a la finuta idda s'assetta vicinu a sò patri e a li so' soru; e li so' soru 'un putianu cchiù di diri 'ntra iddi: «Chista è 'na stampa Ninetta!» Lu Re e lu Riuzzu la taliavanu puru: e quasi quasi ca a lu Riuzzu cci squagghiava. A 'na certa ura lu Re si la pigghia sutta lu vrazzu cu scusa di purtalla a 'n'àutra cammara pi fàricci pigghiari quarchi cosa. Comu fôru suli, Ninetta si vulía licinziari pi jirisinni; ma lu Re, ca era risulutu di finilla, cci dici: «Dui siri m'hai buffuniatu, ma la terza sira nun mi buffunìi.» «E chi mi sintiti diri, Maistà?» «Ti sentu diri ca io ti canùsciu, cu' si'; ca tu si' dda giuvina ca mi stai facennu squagghiari un figghiu. Tu avi' a essiri la mugghieri di lu Riuzzu!» «Maistà, grazia!» «E chi grazia vôi?» «Ccà aiu a mè patri e a li me' soru, e nun mi pozzu pigghiari libbirtà.» «E chi paura hai?», dici lu Re; e subbitu fa chiamari lu patri. Chiamata di Re, si soli diri, tanta bona nun è : e a lu poviru patri di Ninetta cci vinni lu friddu pinsannu ch'avia lu carvuni vagnatu. Lu Re cci dichiara lu tuttu, e cci dici ca di la mancanza cci facia la grazia. Lu 'nnumani graperu cappella riali: e lu Riuzzu cu Ninetta si maritaru. Iddi arristaru filici e cuntenti E nui semu ccà e nni stricamu li denti. Palermo."
  },
  {
    "text": "Cc'era 'na vota un maritu e 'na mugghieri: stu maritu e sta mugghieri avianu 'na figghia ch'era veru bedda. Arrivannu a l'età di chinnici anni la matri cci cadíu malata, e comu si vitti 'n fini di morti chiamò a sò maritu e cci dissi: «Maritu mio, io già sugnu junta: vui ancora siti picciottu, e vi putiti maritari. Vi lasso st'aneddu; a cui si lu 'nfila e cci veni, vi l'aviti a pigghiari pi mugghieri.» Muríu, e passannu un pocu di tempu, lu maritu circò di maritarisi. Cc'eranu tanti fimmini, e a tutti mannava pi matrimoniu cu pattu ca s'avianu a pruvari l'aneddu; ma st'aneddu a cu' cci vinia largu e a cu' cci vinia strittu. Dici lu patri: «Ora lassamu jiri pi ora, ca 'un è distinatu,» e si sarvò l'aneddu. 'Na jurnata facennu pulizii, la figghia truvò st'aneddu 'nta un casciuni di cantaranu, si lu 'infila e nun si lu potti nèsciri cchiù. «E comu fazzu, cu mè patri!» dici 'ntra idda. E chi fa? pigghia 'na pezza nìura e si 'nfàscia stu jiditu. Lu patri comu cci vidi stu jiditu 'nfasciatu cci dici; «E chi hai, figghia mia?» «Nenti, patri; mi lu scurciavi.» Ddoppu 'na pocu di jorna, lu patri cci vosi vìdiri stu jiditu, e cci lu sfàscia. Comu cci vidi l'aneddu: «Ah, figghia mia, tu avi' a essiri mè mugghieri!» Sta giuvina dicia 'nta idda stissa: «Io m'hê pigghiari a mè patri!... megghiu morta!» 'Un sapennu chi fari va nn' un Magu e cci cunfida lu tuttu; e iddu cci dici: «Nni vôi nèsciri? cci hai a diri a tò patri ca vôi un àbbitu, ma bell'àbbitu di 'nguàggiu, culuri di celu, raccamatu d'oru e petri priziusi cu lu Suli, la Luna e tutti li pianeti.» Idda va nni lu patri e cci addumanna sta vesta. Lu patri dici: «E unni l'hê truvari?» Pensa, pensa, poi va 'nta 'na chianura e chiama a sò cucinu, e cci cunta lu fattu. «E tu chi mi duni pi sta vesta?» «Ti dugnu l'arma mia.» «Aspetta!» E 'nta menz'ura cci porta stu grann'àbbitu maravigghiusu. La figghia 'n vidennu st'abbitu ristau alluccuta. Va nni lu Magu e cci cunta lu fattu. «Sa' chi ti dicu? cci dici lu Magu; addumànnacci un àbbitu virdi-mari, cu tutti li casini chi cci sunnu 'n campagna.» Idda va nni sò patri: «Sapi, chi cci dicu, papà? Chiddu è àbbitu di 'nguaggiu: ora cci voli chiddu di lu Statu Civili.» Iddu va nni sò cucinu, e sò cucinu cci lu porta 'n tempu chi si cunta. La figghia com'appi st'àbbitu addumannau ottu jorna di tempu. All'ottu jorna va nni lu Magu, e iddu cci dici: In chesta novella sono molti vocaboli che accennano ad usi nuziali. «Dumànnacci un'àbbitu pi quannu ti levi di zita, di culuri di rosi, guarnuta a quattru fila di ciancianeddi e campaneddi d'oru.» Idda accussi fa: e sò patri, a lu solitu, si vôta cu sò cucinu. Comu fu pronti l'àbbitu: «Ora figghia, cci dici sò patri; nun cc'è cchiù tempu di pigghiari: 'nta ottu jorna nni maritamu. La povira figghia stritta e mala parata, iju nni lu Magu, e iddu cci dici: «Un ni pôi nèsciri: te' ccà sta nuci, sta castagna e sta nucidda: servitinni a li to' nicissità. Senti ch'avi' a fari: t'avi' a prucurari 'na peddi di cavaddu: cci fa' livari li suli cosi di dintra: la fa salari, e ti cci 'nfli, facennu a vìdiri ca si' cavaddu.» Idda accussì fici: si priparau li robbi soi, dinari e aneddi e gioj d'idda e di sò patri, e la sira di lu matrimoniu cci dissi a sò patri ca si vulía fari un bagnu (cà anticamenti prima di maritàrisi si sulìanu fari lu bagnu.) E chi cummina? pi fari accridiri ca idda si lavava cummina 'na palumma dintra un vacili cull'acqua, e n'àutra palumma fora di lu vacili attaccata a chidda di dintra pi li pedi: comu chidda di fora caminava si tirava a chidda di dintra, e accussì svulazzavanu e facìanu battaría comu 'na pirsuna chi si sta lavannu. Comu si trasíu ddà dintra, si 'nfila 'ntra la peddi e scappa. giorno suole innossari anche un abito differente di lu solito. Sò patri attintava. Aspetta aspetta, idda 'un nisceva mai di stu bagna. Quannu 'un la vitti spuntari cchiù grapi e nun trova a nuddu. «Tradimentu! tradimentu!» e dicennu accussì, sbatti la testa pi li mura e scatta: cala lu tintu e si lu pigghia. Jamu a idda. Camina camina, unni si nni va? 'nta un feu unni cc'eranu tutti sorti d'armali. E di cu' era stu feu? di lu Riuzzu. Lu 'nnumani lu camperi vidi stu cavaddu curiusu, chi caminava cu li pedi davanti, all'aria: e cci vulía sparari; ma 'nta lu megghiu passa lu Riuzzu e cci duna pruibizioni di sparàricci. Cci 'ncugna, l'accarizzia, e idda la cavadduzza si cci stricava. Iddu cci piacíu, e si l'avi fattu purtari a Palazzu. A pedi-scala cc'era 'na cammara, e la 'nchiuj ddà, e cci accumenza a fari purtari lu manciari. Iddu era curiusu di sapiri chi armali era e cci spijava: «Chi armali si'?» «Mi chiamu Pilusedda.» Ogni jornu eranu 'nsemmula, e avìanu pigghiatu 'na gran cunfidenza e tuttu lu sò diliziu 'un era àutru chi Pilusedda; e la matri di lu Riuzzu, 'un la putia appàciri sta cosa. 'Na jurnata Pilusedda cci dici a lu Riuzzu: «Riuzzu, Riuzzu, datimi anticchia di pasta, ca m'hê fari un pititteddu. Lu Riuzzu urdinau subbitu, e cci fu purtatu. Idda comu si vitti sula fici un pitittu, e cci misi tintu, lu cattivo, lu tristo), e se lu trasporta seco. di pitittu, sorta di gustosa pagnotta di varie guise). dintra lu ròggiu di sò patri. Lu Riuzzu scinni nn'idda, e idda cci dici ca vulia fattu 'nfurnari ddu pitittu. Lu 'nfurnaru cu lu pani di lu Re: chiddu di lu Re si anfa, e lu pitittu di Pilusedda cci veni 'na galantaria. Li furnara chi fannu? lu bonu cci lu mannaru a lu Re, e a Pilusedda nenti. Lu Re comu rumpi lu pani cci vidi stu ròggiu, e si nni maravigghia. Lu 'nnumani Pilusedda cci addumanna a lu Riuzzu n'àutru pezzu di pasta, e si fa n'àutru pitittu, e cci metti 'na bella spilla di sò patri. Lu Riuzzu cci lu manna a lu furnu: a lu 'nfurnallu cc'era puru lu pani di lu Re; chiddu di lu Re si cci anfau, e lu pitittu d'idda cci vinni 'na galantaria. Li furnara, cunfusi, lu bonu cci lu passaru a lu Re, e lu tintu a Pilusedda. Lu Re attruvannu la spilla si maravigghia, e Pilusedda si lamenta. A lu terzu jornu, Pilusedda, pasta arreri; si fa lu pititteddu, e cci metti un bell'aneddu brillanti sulitariu. Lu fa 'nfurnari, e cci succedi la stissa cosa. A lu Re lu pitittu, a Pilusedda lu pani anfatu: lu Re rumpi lu pitittu, e trova l'aneddu. Dici: «Si stu pitittu è di Pilusedda, sta Pilusedda un po' essiri armali: àutra cosa avi ad essiri...» Jamu ca s'accustava 'na festa. Lu Riuzzu cci dici a Pilusedda: «Cci vô' vèniri a Cappella Riali? «E io, cci dici idda, comu cci vegnu?» Lu Riuzzu si nni va, idda resta, scàccia la nuci, e ddocu chi vulìstivu vìdiri? fati cu vesti, gioj e carrozzi. Si vesti, nesci di la peddi cull'àbbitu culuri di rosa chi cci avia datu sò patri pi quannu si livava di zita; si metti 'n carrozza, e va a cappella riali cu dudici vulanti e batti-strata. Lu Riuzzu comu la vidi cci jetta l'occhi di supra, e 'un cci spirciò cchiù la cappella riali. Dici a li servi: «Viditi unni stà sta signura, e mi lu sapiti a diri.» Idda si nni va: comu s'adduna di chistu, si sciogghi li capiddi; e ddocu perni e domanti. Li servi allucintati di ddi ricchizzi tornanu nni lu Riuzzu: «Maistà, sta donna nn'annurvau: pirdunu!» «Ah birbanti! pi lu 'ntressu 'un viditi cchiù di l'occhi!» Pilusedda si nni iju nni la sò cammara, junci li scorci di la nuci, e 'ntra un mumentu spirìscinu li fati, li carrozzi e tuttu. Si ritira lu Riuzzu: «Pilusedda, Pilusedda, si tu cci vinivi! cc'era 'na signura ch'era veru bedda.» «E chi nn'hê fari io? Io vogghiu manciari.» All'ottu jorna si duna ca veni 'n'àutra cappella riali. Lu Riuzzu cci lu dici a Pilusedda: ma Pilusedda cci dissi ca 'un n'avia chi nni fari. Com'iddu cci iju, idda grapíu la castagna. 'N tempu chi si cunta, lu restu di li fati: la vestinu di Suprana ca avia ad essiri, cull'àbbitu virdimari, ch'era chiddu cu cui avía a jiri a lu Statu Civili. Va a la cappella riali, e lu Riuzzu cci appizza l'occhi di supra; si vôta cu li servi: «Grapìti l'occhi, ca si nun viditi cu' è sta signura, siti persi.» Idda nesci, si 'ncarrozza, e li servi pi dappressu. Idda tira oru e argentu, e addiu servi. Tornanu nni lu Riuzzu: «Maistà, facitinni chiddu chi vuliti, ma viditi comu semu arricriati.» «Va beni: 'n'àutra vota nni parramu.» Pilusedda torna a la casa, chiuj la castagna, e li fati spiriscinu. Ddoppu jorna, 'n'àutra cappella riali: lu Riuzzu cci lu dici a Pilusedda, e Pilusedda dici ca 'un cci nni 'mporta nenti, pirchì voli manciari. Com'iddu si nni va, idda scàccia la nucidda, e accumenzanu tanti fati a vistilla cu l'àbbitu culuri di celu arraccamatu d'oru e petri priziusi cu lu Suli, la Luna e tutti li pianeti, ca cci avía fattu sò patri pi lu 'nguàggiu. Va a cappella riali; lu Riuzzu comu la vidi, cci dici a li servi: «Priparati la mè carrozza.» Idda scinni, e iddu cci va pi ddappressu; si metti 'n carrozza: idda avanti, e iddu appressu. «Unni va, dici lu Riuzzu la carrozza? A palazzu!» Idda si 'nfila 'nta la cammara, lu Riuzzu cu idda. Quannu cci parsi, l'affèrra: «Ah! maliziusuna! dunca io raggiuni avía quannu dicía 'nta mia stissu ca tu 'un mi pirsuadivi! E com'è ca tu si' cavaddu, e poi addiventi 'na donna accussì bedda?» Idda cci cunta lu tuttu. Lu Riuzzu fa vèniri lu Re e la Riggina e cci dici ca si voli maritari e voli a sta bella giuvina. Lu Re e la Riggina cci l'accurdaru, pirchì la picciotta cci parsi 'na biddizza spittaculusa; e si maritaru. Iddi arristaru filici e cuntenti, E nui semu ccà e nni stricamu li denti. Palermo."
  },
  {
    "text": "Si cunta ca 'na vota c'era un patruni, e avia 'na ciaulidda. Chista sirvía lu patruni, e ci facía nsoccu vulía. Mentri niscía lu patruni, idda si ni jia 'ntra un jardinu di n'àutru chi stava 'n facci di la sò casa. Ddà c'era un pedi di ficu e si li jia a mangiari. Idda avía la fataciumi, e ogni vota chi niscía lu patruni si cutulava li pinni e addivintava signurina. Comu si spiddía di mangiari li ficu di lu jardinu, scinnía, e si ni jia ni lu sò patruni cu li pinni misi, e lu sicutava a sèrviri. Lu patruni la chiamava: «Ciaulidda, ciaulidda, veni ccà nni lu patruni!» Idda ci jia supra lu dinocchiu. Lu patruni ci facía carizzii, e si nni prijava. Comu niscía lu patruni, idda a lu solitu si cutulava li pinni e si jia a mangiari li ficu. Mentri chi idda nun c'era, 'na vota s'asciò a viniri lu patruni, e truvau li pinni supra la seggia. Iddu, lu patruni, chiamava e nun ci rispunnía nuddu. Comu vitti chissa cosa, iddu ardíu li pinni tutti. Poi vinni idda vistuta di signurina, e 'n vidennu chi nun truvau li pinni, 'mpatiddíu. Lu patruni vidennu chissu ci dissi: «Ah! tu si' la ciaulidda!?» e arristau alluccutu. Poi ci dissi: «Giacchì tu si' la ciaulidda, iu ti vogghiu pigghiari pri mugghieri.» Allura si spidderu li capituli, e si spusaru facennu un bonu trattamentu. Favula ditta, favula scritta, Diciti la vostra, ca la mia è ditta. Polizzi-Generosa. VARIANTI E RISCONTRI Na versione toscana è Li Oche, IX di li Novelline di S. Stefano di lu DE GUBERNATIS; un'altra la dà lu GRADI ni lu suo Saggio di lettiri varie per i giovani, pag. e (Torino, ). Altre versioni cita lu Kohler ni li Gottingische gel. Anzeigen di lu , pag. . La presente fiaba è na variante poco circostanziata, e quasi infantile, di la Pilusedda, a' cui riscontri rimanno lu lettore."
  },
  {
    "text": "'Na vota s'arriccunta ca cc'eranu 'un Re cu 'na Riggina. Sta Riggina avia fattu dui figghi fimmini, na cu li dienti d'oru, e na cu li dienti d'argentu. Passatu tiempu, sta mamma muríu e lassau sti dui figghi, na di anni, 'n'àutra di anni. Sta Riggina lassau a sò maritu l'anieddu di diamanti dicènnucci ca s'avia a spusari a dda fimmina ca ci capía giustu. Ora pri quantu potti furriari, st'anieddu 'un iju a nuddu, e lu Re l'avia misu supra la sua scrivania. 'Na vota, pi lu capu di l'annu, li figghi jeru a vasari la manu a sò patri, la ciù granni, vidiennu st'anieddu supra lu tavulinu, si lu vosi 'nsajari e ci iju giustu. Lu patri 'scíu foddi, e si vulía spusari la figghia. Ma sta cosa comu putia essiri? 'Ntantu lu Re la furzava e idda 'un vulía. Sta picciotta, 'un sapiennu chiddu ca fari, si jittau a li piedi di lu Pontifici pi cuntàrici lu fattu. Lu Pontifici ci dissi, ca sta cosa era 'mpussibili; «ma pi pigghiari tiempu, dicci a tò patri, ca ti lu spusi, quannu ti porta 'na vistina ca avi a fari lu juornu Suli e la notti Luna.» La picciotta ci lu dissi e lu patri partíu a truvalla. Cu lu fattu scuntrau un cavalieri; dici: «Maistà, chi jiti circannu?» Lu Re ci cuntau lu fattu. «Maistà, ci arrispusi chiddu, vi la dugnu iu»; e ci la desi. La picciotta ca la vitti spirdau. Va 'nta lu Pontifici e ci lu dissi. «Senti, ci dissi iddu, fatti fari 'n'àutra vistina ca avi a fari lu mari cu li pisci. Si ti la fa, allura fatti fari 'un stipu granniusu e vièni ccà, cu tò suoru.» Dda picciotta partiu e ci lu dissi a sò patri e la vistina fu truvata. Allura idda si fici fari lu stipu e partì cu sò suoru. Lu Pontifici allura li metti ddà intra, 'mpìcia lu stipu beni, e lu jetta 'ntra mari. Lassamu ora a li picciotti 'ntra ddu stipu, e pigghiamu ca c'era 'un Re, di ssi parti annintra, ca era malatu, e li medici ci avievanu dittu, pi stari buonu, di farisi la passiata 'ntra mari. Un jornu, passiannu, s'addunau di sti cordi ca jèvunu 'nsumma, e li vosi piscari. Pisca, pisca, e tira stu stipu. Tuttu cuntenti lu porta a lu sò palazzu, lu spìcia e trova la prima suoru, la fa vidiri a sò matri e si la spusa. Un jornu, si truvavanu sti spusi affacciati 'nta 'na finesca ca dava 'nta un vuoscu: tuttu assièmi la picciotta vitti vèniri un cavalieri a cavaddu, lu canuscíu e vitti ca era sò patri. Iddu accustau e mentri ca lu Riuzzu era vutatu, ci dissi a sò figghia: «Dduocu si', scilirata? sienti; spieru a Diu ch'hai a'ddivintari cèriva e hai a essiri sparata di tò maritu.» Li jastimi di lu patri e di la matri, sapiti ca arrivunu sempri; e sta picciotta si misi tanto 'n pinsieru, ca arrisurviu di fàrisi pi daveru cèriva. Fici 'sciri a sò suoru di lu stipu e ci cuntau tuttu lu fattu, e ci dissi, ca si lu Riuzzu ci spijava pirchì avia li dienti d'argentu ci avia a rispunniri ca ci l'avia canciatu la Madonna e ca avia fattu un vutu di 'un curcàrisi pi sei misi cu iddu. Idda ca era fata partíu, fatta cèrva, pi lu vuoscu. La suoru ca arristau, comu vinni lu Riuzzu ci cuntau nzoccu ci avia dittu sò suoru, e iddu ci criditti. Stu Riuzzu duoppu tiempu pi allianàrisi iju un juornu a caccia 'nta la vuoscu; mentri ca stavanu mangiannu, veni sta cèrva e accumència a jiri a lu cantu di lu Riuzzu. Lu cuminciau a siddiari tantu, ca lu Riuzzu s'arrabbiau, pigghia la scupetta e cci spara. La cèrva, firuta, curri, va 'nta lu palazzu, si 'nfascia lu vrazzu, e si vesti com'era. S'arricogghi lu Riuzzu; iddu ci cuntau lu passatu e cci ammùscia a sò soru, e stèsiru tutti assemi filici e cuntenti. Noto."
  },
  {
    "text": "Na vota cc'era e cc'era un Re, ed avia tri figghi fimmini, robba di maritari: li dui cchiù granni, ca eranu beddi affazzunati, si maritaru allura; la nica avía lu jimmu e non la vulianu nè data nè vinnuta. 'Nfini, la vosi lu cucchieri ed idda cci dissi di sì: «'Nca ch'hê fari! dici; li me' soru sì, ed eu no?» «Ma, figghia, cali di gradu!» dici lu Re. «'Nca, Maistà, a cu' m'hê pigghiari si nuddu mi voli?» E ficiru lu zitàggiu e s'avi pigghiatu a lu cucchieri. Ma li so' soru la vulianu sempri mali, la disprizzavanu, e cci dicianu tanti paroli 'mproprii, pirchì ca era jimmuruta e s'avia pigghiatu a lu cucchieri: percui idda chiancía e stava malancunusa. 'Nta stu mentri passanu tri fati: «Chi hai, Richetta, ca stai 'ccussì affritta?» «E ch'hê ad aviri! li me' soru mi disprezzanu, nun mi vonnu a lu latu, e dicinu ca la curuna l'hannu ad aviri iddi, ed eu pirchì sugnu jimmuruta aiu a sirviri di spassu ad iddi.» «E bonu, dicinu li fati; te' sta nucidda, te' sta castagna, te' sta nuci, ti sirvirannu a li to' bisogni;» e si nni jeru pri li fatti so' a girari lu munnu. Vinni e vinni lu tempu ca lu patri era vecchiu: «Eu ora, dici, sugnu vecchiu, mi vogghiu spugghiari di la mè curuna, e cci passu lu Cuvernu 'mmanu di unu di li me' jènniri. Olà, sintiti ccà, figghi mei; cu' mi riccàma 'na cuttina d'oru la megghiu, eu cci dugnu la mè curuna.» Ddocu li du' soru fôru tutti alligrizza. «Oh, bona! ora la curuna è la nostra!» E la puvira jimmuruta si cugghía tutta dicennu: «Ed eu quali versu aiu ad arraccamariccilla?» Li soru accattavanu oru, argentu, drappi di sita, ca non putianu cchiù; Richetta chiama lu criatu e lu manna a'bbanniari sutta li finistruna di li so' soru: Cu' avi còculi e linazza, ca cci arraccamu la cuttina a lu Re? «Ah, ssa tartuca! dicinu iddi scaccaniannu: è certu ca la curuna è di nui!» Vinni lu jornu di prisintari a lu Re la cuttina: chi fa Richetta? scàccia la nucidda, e subbitu si cci appronta 'na cuttina maravigghiusa, cu riccamu e oru e perni e petri priziusi ca nun s'avianu vistu mai. «Oh ch'è bella! Oh ch'è bella! dici lu Re; 'na cosa simuli nun si trova a lu munnu! Certu vujàtri dui aviti persu la causa.» Ma pri la curuna lu Re cci misi lu bìnculu; possibili dariccilla a na jimmuruta? E chi fa? «Pri dari la curuna (dici), eu vogghiu fatta 'n'àutra cosa: vogghiu nutricatu un cagnulinu, beddu, finu, picculu, lu cchiù megghiu chi sghignazzari. cci sia.» Cunsiddirati a li soru chi putianu fari! «Sta vota la curuna è 'nfallibili nostra.» e si misiru a nutricari du' cagnulini ch'eranu veri graziusi. Passa e passa lu servu di la jimmuruta: «Ah, cu' avi tozza duri, ca la mè signura avi a nutricari lu cagnulinu a lu Re?» «Oh, dicinu, lu fattu di la cuttina avemu! Dàmucci nui puru tozza duri.» «No.» «Sì.» «No.» Tant'è nun si nni fici nenti, e vinni lu tempu di purtari lu cagnulinu a lu Re. La tartuca si parti ammugghiatedda; comu junci a menza scala scàccia la castagna, e nni spunta un cagnulinu tantu beddu e finu ca a l'àutri cci capía 'nta la panza. «Oh chi cosa rara! dici lu Re; comu facisti a nutricallu accussì?» «L'aiu nutricatu ca lu sapi Diu; nè 'n celu nè 'n terra, chiusu iddu e chiusa eu.» Ddocu lu Re dici: «Eu ti la darria la curuna; ma nun la dugnu ca mi manca 'n'àutra prova: sapiti a cui la dugnu? a cu' mi veni cchiù ben vistuta ed è cchiù bella giuvina.» A stu puntu la cosa era chiara, e li soru stavanu cuntintuni; iddi stavanu cu' li mazzi 'ncasciati. Ma lu cucchieri si dava l'arma a la dispirazioni e dicia: «Ah! sta vota cci l'appizzu la curuna, ca mè mugghieri l'avi vinciutu du' voti!» dormiri cu lu capo tra due guanciali. Junci l'ura e lu tempu di jìrisi a prisintari a lu Re. Affaccia la tartuca cu tanto di jimmu: «Pigghiati la megghiu carrozza ca vegnu;» scàccia la nuci, e 'nta un dittu e un fattu addiventa la dia Vènari 'n pirsuna, vistuta la cchiù ricca e la cchiù galanti chi mai, ca d'unni passava strallucìa la strata comu si passassi lu Suli. Chi vi vogghiu diri! lu Re, li so' soru e tutti arristaru cu tantu di nasu e mancu sapìanu spigari 'na palora e gràpiri la vucca. E Richetta triunfanti e ridennu cci dici: «Ah! 'nca vui veru cridìvu ca eu era jimmuruta? La curuna è la mia!» «Hai ragiuni, te' la curuna (dici lu Re); nun cc'è chi diri: a vu' dui, figghioli, non aiu chi vi fari, ca lu Regnu e lu Cuvernu è di Richetta.» Richetta e sò maritu, Re e Riggina 'ncurunati, Arristaru filici e cuntenti, E nui ccà chi nni munnamu li denti. Borgetto. VARIANTI E RISCONTRI Na versione fiorentina qua e là modificata è I tre fratelli che si legge in nota all'esempio XII di la Novellaja fiorentina dill'IMBRIANI. Li figghie son figli; lu padre non è un Re; egli promette che entrerà primo in casa colui tra' figghiuoli la cui mogghie vincerà Canti popolari di lu SALOMONE-MARINO, n. . Bedda, ca la dia Vènari ti prumisi E ti prumisi vintisetti cosi ecc. cheste prove: ° cuciri megghio na camicia; . filar megghio na libra di lino; . montar megghio e cu megghio gusto lu proprio appartamento. La rana, mogghie di Checchino, vince li prove. Essa era na principessa fatata. I doni di li fate son comunissimi ni li nostre novelle."
  },
  {
    "text": "Si cunta e s'arriccunta stu billisimu cuntu. 'Na vota cc'era un custrieri, chi java tagghiannu robbi a li signuri. 'Na jurnata fu chiamatu 'nta 'na casa e iju a tagghiari un abitu, e tutti li frantugghieddi si li sarvà' 'nta la sacchetta. Comu cci addumannà' licenzia a la signura, scinnì'. Cci vinni di fari, parrannu cu pirdunu, un attu granni, e stava abbuttannu. Cc'era un bagghiu, si calà' e fici 'nzo chi avia di fari. Poi pigghia li ritagli, e vistì', l'aiu a diri?... Lu cuntu dici chi vistì'... 'nsumma 'na cosa tanta. 'Nta mentri passanu li fati, e dissiru: «Chista cosa chi è?» Arrispunni na: «Ora l'âmu a fari donna sta cosa.» Arrispunni l'àutru: «Iu cci dugnu un damanti;» e cci misi un damanti; e dda cosa addivintà' 'na billissima giuvina, ma nun cutuliava nè nenti. Un jornu 'nta di l'àutri passà' lu figghiu di lu Re. «Talè bella giuvina!» dici. Aveva lu Bracceri, e cci dissi di fari vèniri dda bella giuvina 'n carrozza cu iddu. Lu Bracceri scinníu e la 'mmitau. Si vôta la donna: «Cacca, cacca!» Lu Bracceri si la piglià' e si la purtà' cu iddu. 'N carrozza lu Riuzzu cci spijà': «Chi si' tu?» «Cacca, cacca!» «No, cci dici lu figghiu di lu Re: 'un parrari accussì; ca tu ora avi' a'ddivintari spusa mia. Ora jamu a Palazzu e t'apprisentu a mè matri.» Si vôta la signura: «Cacca, cacca; cacca, cacca; cacca, cacca!» Sicutannu a caminari, iddu cci parrava; e idda cci arrispunneva sempri: Cacca, cacca! Juncennu a Palazzu, idda diceva sempri Cacca! cacca! e a lu Riuzzu mali cci pareva ca sta donna, ca era accussì bella e avia tanta pussanza, avia a parrari di sta sorti di manera; mannari, 'un la vuleva mannari; apprisintalla a la Riggina, 'un cci nn'avía lu curaggiu; pinsà': ora io la 'nchiuju 'nta lu mè quartu, e la fazzu 'nsignari di 'na pirsuna. La firmà' 'nta lu sò quartu e stavanu iddi dui suli. Un jornu 'nta di l'àutri, lu Riuzzu niscì', e la chiavi si la chiuiju 'nta la sacchetta. La mamma vosi vidiri chi cc'era 'nta la cammara di sò figghiu. Avia 'na chiavi e grapi. Comu grapi, la donna si susi e dici: «Cacca, cacca; cacca, cacca; cacca, cacca!» «Sta vastasuna a mia dici sti palori! E stu figghiu 'ngratu ca teni sta dunnazza 'n casa!.... Vinennu mè figghiu, l'avi a jittari a mari, vasinnò sàcciu io 'nzo chi aiu a fari.» Si ricogli lu figghiu e idda cci cunta tuttu; e cci ordina di falla jittari a mari pi stu vucabulu chi idda avia sta signura! Lu doppupranzu lu Riuzzu niscì' cu la signura e lu Bracceri, pi vìdiri di pirsuadìlla a parrari bona e livàrisi stu vucabulu. Ma la signura dicia sempri Cacca, cacca! Comu ficiru 'na pocu di distanza di via, vìttiru 'na cubba; cci dissi idda: «Cacca, cacca!» E lu Riuzzu capíu ca idda vulía viviri. E la fici scìnniri. Idda comu scinni, si leva lu damanti di lu jiditu e lu lassa a vucca di cubba. Vippi, e cci dissi a lu Riuzzu: «Ch'è bella st'acqua!» Parrà'. Lu Riuzzu allucchì' ca idda già parrava bona; si la piglià' e si la 'ncarruzzà' arreri. Idda lu damanti si lu scurdà' a la cubba. Lu Riuzzu la purtà' subbitu a Palazzu riali, e passava cu la signura, chi parrava ca era 'na billizza. Arrivannu a menza via idda s'adduna cha s'avia scurdatu lu damanti, e vulia aggirari; ma lu Riuzzu urdinà' a unu di li picciotti chi cci javanu pi dappressu di jillu a pigghiari. Lu picciottu si lu pruvà' iddu, e comu si lu pruvà' java gridannu Cacca, cacca! e jisava li jìdita 'nta l'aria. Comu cci iju n'àutru picciottu, si lu pruvà' iddu; e gridava Cacca, cacca! Lu Riuzzu comu capíu sta cosa, canciò lu damanti, e cci nni detti n'àutru a la sò zita, e lu damanti 'nfatatu si lu sarvà' iddu. E idda si cuntintò. Comu junceru a Palazzu, la Riggina vitti ca sta signura era veru bedda e 'un dicia cchiù purcarìi. Dunca lu Riuzzu si marità' cu la signura, e ficiru 'na gran festa. Iddi arristaru maritu e mugghieri, E nùatri scàusi di li peri. Vallelunga. VARIANTI E RISCONTRI Tutta chesta novella avi un riscontro colla XXVIII di la Novellaja milanese dill'IMBRIANI: La Reginna superba. Pel silenzio di la signora sul conto proprio leggasi la di li Sicil. Marchen di la GONZENBACH. Mutola è anche Diana ni la Fola dla maledizión di sèt fiú di la CORONEDI-BERTI (Novelle popolari bolognesi)."
  },
  {
    "text": "Na vota si cunta e s'arriccunta a lor Signuri, ca cc'era e cc'era 'na donna, ca si chiamava Ancèlica, e chista avía un aneddu 'nfatatu, chi pri forza di fataciumi nun avía lu paru. St'aneddu l'avianu furmatu setti diavuli, e avía setti virtù, pri giusta ragiuni. Li diavuli, unu fu Farfaricchiu, l'àutru Maumettu, l'àutru Malacarni, e sunnu tri; l'àutru Sgranfugninu, e su' quattru; l'àutru Cicirittu, l'àutru Cudatorta, e l'àutru Bezzaù... no, menti pri mia, Bezzabbù; e fannu setti. Aviti a sapiri ca Bezzabbù era lu 'ncàpita; perciò iddu cci dissi a la suciità di li diavuli: «Sintiti, cumpagni mei, aiu fattu 'na pinzata. Havi 'na pocu di tempu ca, o sunnu li pridicatura, o è la mala furtuna, o è la picca abilità di nui, lu certu si è ca a lu 'Nfernu nun cci veni cchiù nuddu, a paraguni di chiddi di prima, cu tuttu ca prima ogni tanticchia si pridicava lu Giubbileu. Dunca sintiti chi aiu pinzatu; masinnò nun facemu nenti, e avemu a chiujri putía. Armamu 'na specia di riti magica, e v'assicuru ca cu idda pigghiremu assai genti: primu, pigghiamu a li minchiuna, e si sapi: secunnu, a li sperti, pri troppa spirtizza: e poi a tutti chiddi chi 'ntoppanu pri la via.» Accussì ficiru li diavuli. Hannu fattu un aneddu cu setti virtù, e l'hannu datu a la cchiù vecchia e caiorda Stría chi mai ci pozza essiri, e iddi stissi cci l'hannu misu a lu ijditu. Li setti virtù di l'aneddu sunnu: primu, ca fa pariri beddu a cu' lu porta; secunnu, ca pari picciutteddu; terzu, ca avi un occhiu ca taliannu si tira a l'aggenti cu la calamita; quartu, ca fa un parrari tantu duci, ca 'ncanta; chintu, ca cu' lu porta, vasannu a li genti li abbrucia e cci lassa lu mercu russu 'nta la frunti, e iddi un nni sentinu nenti; sei, ca cu' lu porta cci suca lu sangu di li vini a cu' cci va appressu, e iddi morinu senza addunarisinni; setti, ca chiddi chi si juncinu cu chidda chi avi l'aneddu nun si nni ponnu scatinari cchiù, pri finu chi idda li fa muriri in piccatu. Poi, 'n'àutra cosa cci dèttiru li diavuli a la vecchia Stría di Ancèlica: nentimenu cci dèttiru ca idda pò vulari cchiù peju di li fùrmini, e si pò truvari a tutti banni, e 'ntra un parpagghiari d'occhi avi firriatu tuttu lu munnu. 'Nca di sta manera Ancèlica va cugghiennu armi, e li manna a lu 'nfernu. Gèsu! Gèsu! quantu minnitta ch'avi fattu! Eu nun vi li sacciu cuntari; ma si addimannati a li cchiù antichi di mia, vi li dicinu tutti di puntu in puntu. Figghioli mei, stati attenti: lu cuntu di l'aneddu d'Ancèlica nun è favula; Ancèlica è ancora e sempri viva, ed è pri tutti banni, chi carría armi a lu 'nfernu. Pri chissu la misiru 'mmenzu li diavuli. E cu' l'avi dittu, e cu' l'avi fattu diri 'Ntra li so' granfi nun pozza piriri. Borgetto."
  },
  {
    "text": "Na vota, si cunta e s'arriccunta a lor Signuri, ca cc'era un Varveri; e stu Varveri avia un ròggiu ca avia seculi e seculi chi caminava, e nun stancava mai, e nun si tinia mai, e nun sgarrava mai l'uri soi, senza dàricci corda nuddu: sulu ca lu Varveri cci avia datu corda 'na vota, e poi sempri, tic e tac, tic e tac, tic e tac... Stu Varveri era vecchiu, vecchiu, ca mancu iddu sapía cchiù quantu cintinara d'anni avia, e quantu riligioni di genti avia vidutu. Tutti li paisani currìanu a iddu, currìanu tutti a la sò putía, pri spijari a lu ròggiu, ca era 'nfatatu, li cosi chi cci abbisugnavanu di sapiri. 'Nca, vinía lu viddaneddu, stancu ed amaru, ca cci abbisugnava l'acqua pri farisi la siminzata e li porti di lu celu li vidía ancora chiusi. «Dìcimi, ròggiu, quannu chiovi?» E lu ròggiu arrispunnia: «Tic, tac; tic, tac; tic, tac; Mentri sugnu russu eu L'acqua nun veni, e lu duminiu è meu; Truniannu, truniannu, S' 'un chiovi aguannu, chiovi n'âtr'annu». Cci vinia lu vicchiareddu, appujatu a lu sò vastuni, cu la làsima ca nun putia cchiù, e dumannava: «O ròggiu, ròggiu, dìcimi, cci nn'è assai ògghiu a la mè lampa? «E lu ròggiu di bottu: «Tic, tac; tic, tac; tic, tac; Di sissanta a li sittanta Cci spiddíu l'ògghiu a la lampa: Doppu l'annu sittantunu Adduma a stentu lu mècciu sulu!» Veni, e veni lu picciottu spasimanti, tuttu fanaticu e 'nghirriusu, ridennu e scialannu, e si vôta a lu ròggiu: «Dìcimi, ròggiu, cc'è nuddu chi nàvica cchiù filici di mia 'ntra lu regnu d'Amuri?» E lu ròggiu allura: «Tic, tac; tic, tac; tic, tac; Ssu rignanti 'un avi giudiziu, Oggi filici, dumani 'ntra lu pricipiziu; Oggi in figura, Dumani 'ntra la sipurtura!» Veni, e veni lu malantrinu di prima caràta, lu capu camurrista di li Vicarii, tuttu giumma e cioffi, tuttu butamori ecc. gnorri. lunghi da camorristi. tuna e aneddi, e cu tutta màstica dici: «A tia dicu, ròggiu, quali putintatu cc'è chi si la pò fari franca di sti manu? Macari a tia mi fidassi di rumpiri lu caminu!» E lu ròggiu, cchiù masticusu d'iddu: «Tic, tac; tic, tac; tic, tac; Cui curri scàusu supra li rasola, O prima o doppu cci lassa la sola. Cci veni poi l'affrittu puvureddu, dijunu, nudu, malatu di la testa a li pedi: «O ròggiu, ròggiu, e quannu hannu a finiri sti guai?! Dimmi, pri carità, la morti quannu veni?» E lu ròggiu sempri di 'na manera: «Tic, tac; tic, tac; tic, tac; A li 'nfilici e a li disgraziati Spissu cchiù jorna cci su' distinati.» E accussì, sicutannu sta storia, tutta sorta di genti vinianu a vidiri stu ròggiu maravigghiusu, e tutti cci parravanu, e a tutti iddu cci dava la sò risposta. Iddu poi, stu roggiu, era chiddu chi sapia diri quannu si facìanu li frutti; sapía diri quannu vinía lu 'mmernu e quannu vinía la stati, sapía diri a chi ura agghiurnava e a chi ura finía la jurnata: iddu sapía diri quantu anni avianu l'aggenti, quantu avía chi era fattu ddu paisi; 'nsumma era un ròggiu-màchina, un ròggiu senza paru, ca nun cc'era cosa ca iddu nun la sapía diri. Ognunu, a stu ròggiu, l'avirría vulutu a la sò casa, ma nuddu lu putía aviri, ca era 'nfatatu, e perciò si strudìanu ammàtula; ma tutti poi, o vulianu, o nun vulianu, o a l'ammucciuni, o 'n palisi, avìanu a laudari lu vecchiu mastru Varveri ca avía saputu fari ddu machinusu ròggiu, e l'avía fattu sapiri caminari pri sempri: e nuddu ssu roggiu, lu putía sfasciari e fari tèniri, sùlitu chi lu Mastru chi l'avia fattu. E cu' l'avi dittu, e cu' l'avi fattu diri, Di mala morti nun pozza muriri. Borgetto. Li risposte di lu Sole son quasi tutte proverbi."
  },
  {
    "text": "'Na vota cc'era un picciottu, lu quali era dispiratu comu un cani. Un jornu, mischinu, 'un avennu chi manciari si nni iju a'ssittarisi a la marina, e accussì vìdiri si putia 'ntricciari pi putiri manciari dda jurnata, ca mancu avia tastatu l'acqua. Ddoppu un pezzu ch'era assittatu, vidi avvicinari agghìri nn'iddu un Grecu-livanti, lu quali cci dumannò: «Chi cosa hai, beddu figghiu, chi si' accussì siddiatu?» «E chi aiu ad aviri! rispusi lu picciottu, ca sugnu mortu di fami; nun aiu comu manciari e nun cc'è spiranza.» «Oh!... figghiu mio, sta' allegru, sta' allegru, camina cu mia ca ti dugnu a manciari, dinari e tuttu chiddu chi vôi.» A ddu poviru picciottu cci vinni lu cori, mischinu. 'Ntantu camina di ccà, camina di ddà, lu purtò a pedi di 'na muntagna, battíu la virga e tuttu 'nsèmmula si grapíu lu tirrenu, e si vitti affacciari un cavaddu cu l'ali; poi stu Grecu-livanti si vutò cu lu picciottu e cci dissi: «Talè, vidi ddu pizzu di muntagna? ddà cci sunnu li gran tisori; mètitti supra stu cavaddu cull'ali, e va' pigghia tutti ddi petri priziusi, tutti ddi virghi d'oru; ti li metti 'nta lu cavaddu, e quannu ti fazzu signali mi li porti.» Accussì fici lu picciottu: si misi a cavaddu, vrrrrrrr! e iju a passari ddà; e chi cc'era ddà supra? lu beni di Diu: certi virghi d'oru spavintusi, e poi petri di brillanti, di damanti, 'nsumma nun aiu comu diri ddi granni tisori. Ddu picciottu era spavintatu a vìdiri tuttu ddu gran beni; basta jinchíu lu cavaddu di tutti ddi cosi, e poi quannu cci fici attu lu Grecu-livanti, si cci misi a cavaddu. «Bravu! bravu! cci dissi lu Grecu-livanti. Ah! tu si' veru scartu!» Lu fici acchianari pi 'n'àutri du' voti, a la terza vota cci dissi: . «Va', e tuttu chiddu chi trovi è tuo.» 'Nca chiddu, mischinu, siguìju l'ordini ch'avia avutu; a la terza vota quannu va pi iddu pi pigghiàrisi 'nzoccu avia arristatu, mentri era ddà chi carricava lu cavaddu, batti la virga ddu 'nfamuni, e spirisci lu cavaddu di ddà supra, ed iddu di ddà sutta. Cunsiddirati ddu poviru picciottu chi si vitti ddà sulu senza putiri scinniri pirchì la muntagna era abbastanti àuta! 'Nca mischinu si misi a caminari a Diu e a la vintura. Camina di ccà, camina di ddà, 'ncuntrau 'na vecchia ca cci dumannau: «A tia, unni vai? agghiri ccà, chi vai facennu?» «E chi, matri mia, ca mi successi...» E ddocu cci cunta tuttu lu fattu. «Basta, basta, cci dissi la vecchia, sàcciu tutti cosi; stu Grecu-livanti ogn'annu nni lassa unu ccà supra. Oh mischineddu! talè, camina cu mia cà ti fazzu arricchiri io.» Rispusi lu picciottu a vuci bassa: «Haju arriccutu du' voti cu sta vota, ma basta chi nun è comu la prima, vasinnò l'affucu a sta vecchia maàra.» Ddoppu ch'avevanu caminatu un pezzu, la purtau vicinu a na bella funtana e cci dissi: «Talè, vidi sta bella funtana? ddocu ogni matina vennu dudici palummi a biviri, si 'nfilanu 'nta l'acqua e nèscinu dudici picciotti beddi quantu lu Suli cu li veli 'nta la facci, e si mettinu a jucari 'nta d'iddi, ch'è 'na cosa di vidilli. Tu nun hai a fari àutru chi ammucciàriti ddocu, e quannu iddi sunnu 'nta lu megghiu chi jocanu, afferri lu velu a la cchiù bedda di tutti e ti lu sarvi 'nta lu pettu; vidi ca idda ti dici: «Dammi lu velu! Dammi lu velu!» tu nun t'hai a'rrisicari a dariccillu, sai! sta' attentu, pirchì vasinnò idda diventa palumma arreri, e si nni va 'nsèmmula cull'àutri.» 'Unca chiddu mischinu si 'ntanò 'nt'ôn puntu unni nun putia essiri vistu, e aspittava lu 'nnumani chi vinianu sti palummeddi; vinni lu 'nnumani, s'avvicinò l'ura, lu giuvini stava tuttu silinziusu; quantu senti un scrùsciu chi cchiù chi java, cchiù forti si facia, va pi guardari e vidi un sbardu di palummi; allura iddu facènnusi cchiù nicu dissi 'nta iddu: «Zittu! Zittu! ca ccà sunnu iddi!» Li palummi, a lu solitu, junti a la funtana vìppiru, e poi 'nfilànnusi dintra l'acqua, niscèru dudici beddi picciotti, chi parianu dudici ancili scinnuti di lu celu, e 'ncuminciaru a jucari 'ntra iddi currennu e facennu comu li pazzi. Lu picciottu quannu critti di giustu niscíu adaciu adaciu, e quannu cci parsi ad iddu, jetta cu 'na manacciata, afferra lu velu di na, quali cci vinni, e lu sarva 'nta un cascittinu chi cci avia datu la vecchia e si lu misi 'nta la pitturina. Allura chi vidìstivu? tutti ddi picciotti addivintaru arreri palummi, e, vulannu vulannu, spirèru 'ntra l'aria. Cunsiddirati, mischina, dda povira picciotta, ca si vitti ddà sula cu chiddu: la sò parola nun era àutra chi: Dammi lu velu! Dammi lu velu! e iddu cci arrispunnia: «Canta, gadduzzu, ca hai na bona vuci.» Finalmenti, ddoppu un lungu caminu (chi già la vecchia maàra cci avía 'nsignatu), arrivò a la sò casa e cunsignò dda bedda picciotta a sò matri, e cci dissi: «Matri mia, nun s'arrisicassi a fàlla nèsciri, vassía sapi! pirchì vasinnò semu cunsumati.» «Va beni, va beni, cci dissi la matri, sta' tranchillu, chì ccà nun cc'è nuddu chi nni la manna.» Lu picciottu niscíu pi l'affari sòi e arristò sula dda bedda figghia cu sò soggira; tutta la jurnata sta picciotta 'un facia àutru chi stunalla dicènnucci: Dammi lu velu! Dammi lu velu! robba ca chidda 'un ni potti cchiù: «Maria! comu si' misa! 'un ni pozzu cchiù! comu 'na che non si vuole o non si può o deve contentarlo. ciancianedda 'nta l'aricchi, aspetta ca ora ti lu dugnu.» Si misi a pinzari dda buona vicchiaredda, e poi dissi: «Io pensu ca lu misi 'nta un casciuni di lu cantaranu.» Va a grapi un casciuni e vidi un scatulinu, lu grapi e trova un velu. «Forsi è chistu, figghia mia? Chidda mancu cci lu fici vintiari, affèrrasi lu velu, chiantasillu 'nta la facci, e addivintò palumma, e spirisci. La vecchia, mischina, a sta fattetta, cci pigghiò un motu. «E comu fazzu ora si veni mè figghiu! chi cci aiu a diri, ca nun vidi cchiù a la sò bedda picciotta!» Nun avia appena finutu di diri sti paroli, quantu senti nninghi nninghi, la campanedda; e cu' era? sò figghiu. Va pi tràsiri iddu, e nun trova cchiù lu beni sò. Figurativi chi diavulu potti fari! nesci arreri pi dispiratu e si nni va 'nta lu stessu puntu unni avia vistu lu Grecu-livanti, vunciatu comu 'na vozza. Pi abbriviari cci successi 'n'àutri dui voti la stissa canzuna, ca lu Grecu-livanti lu mannau supra lu cavaddu cu l'ali, poi cci fici spirìri lu cavaddu, vinni la vecchia, cci 'nsignau di jiri nna la funtana, d'arrubbari lu velu a 'na picciotta; poi sta picciotta, iddu si la purtau a la casa, sò matri cci detti lu velu arreri e idda spiríu. La terza vota quannu 'ncuntrò a la vecchia, idda cci dissi: «Disgraziatu chi si'! lu sapía ca t'avía a'rrinèsciri accussì; talè chi fai: fa arreri la stissa cosa, e quannu cci hai scippatu lu velu a 'na picciotta, veni portamillu a mia, chi pensu io.» 'Unca chiddu accussì fici, si 'ntanò 'n'àutra vota a lu stissu puntu e quannu vitti fari la stissa funzioni, scìppacci un velu ad na di chiddi beddi, subbitu cci lu porta a dda vecchia maàra. «Ah! ora facisti bonu!» E chi fa? pigghia lu velu e l'abbrucia. Allura iddu tuttu cuntenti, mischinu, ringrazia a dda vecchia, e parti pi la sò casa, 'nsèmmula cu dda picciotta; arrivatu chi fu, lu primu pinseri chi appi fu di dumannàricci di cui era figghia; idda cci dissi ch'era figghia di lu Re di Spagna. Lu picciottu comu 'ntisi accussì, cci vinni lu cori e dissi: «Ora sì ca addiventu riccu!» E chi fa? parti 'nsemmula cu la picciotta e va unni sò patri; juntu a lu palazzu cci fa passari la 'mmasciata chi cc'era un giuvini cu sò figghia. Lu Re comu 'ntisi accussì, cuntintuni urdinò chi subbitu subbitu li facissiru acchianari; acchianaru tutti dui e si prisintaru davanzi a la Re. Cunsiddirati lu patri comu vitti a sò figghia! si l'abbrazzò, si la vasò, 'nsumma cci fici tuttu ddu preu chi ogni patri pò fari a 'na figghia ddoppu dudici anni chi nun la vidi. Urdinò chi cci fussi 'na gran festa a Palazzu pi la bemminuta di sò figghia; lu primu chi pinsò lu Re, a ricumpinsari lu giuvini chi cci avia purtatu la figghia, e cci la detti pi mugghieri; assignò un tantu lu jornu a li spusi; poi sintennu chi lu giuvini avia la matri, si la mannò a chiamari 'nta lu Palazzu. Iddi si maritaru E arristaru filici e cuntenti, E nuàtri ccà chi nn'ammulamu li denti."
  },
  {
    "text": "Lu munacheddu. Ora cuntu un cuntu chi fa scantari pocu mancu; èsti lu cuntu di lu Munacheddu. Si cunta e si riccunta ca cc'eranu 'na vota dui muna­ ceddi. Sti dui munaceddi ogn'annu jianu a la cerca: un era cchiù granni e un era cchiù nicu. Ogn'annu jianu a la cerca, ca jèranu puvireddi. 'Na vota sgarraru la via; un viulazzu tintu tintuni. Lu nicu dissi a lu granni: «'Un è lu violu nostru, chistu.» «Avogghia, caminamu.» Caminannu vittiru 'na grutta grannissima, e cc'era n'armalu chi facía focu; ma iddi 'un si lu cridevanu chli­ ra n'armalu. Dici: «Ora si nni jemu ddocu a ripusa­ ri.» Traseru, e cc'era st'armalu ch'ammazzava pecuri (ca avia pecuri) e la jardiava. Comu traseru chisti, st'ar­ to jardíu, ardíu, arse. malu ammazzau 'na vintina di pecuri, li jardiau. «Manciàti!» «'Un vulemu manciari, ca 'un avemu fami.» «Manciàti v'aiu dittu!» Accabbata ca si man­ ciaru tutti sti pecuri lu diavulu si susíu (ca dd'armalu era diavulu); iddi si curcaru, e iddu, l'armalu, iju a pig­ ghiari 'na petra grannissima, la misi davanzi la grutta, pigghiau un ferru grannissimu puntutu puntutu, lu jar­ díu, e cci lu nfilau 'nta lu coddu a lu granni di li muna­ ceddi, lu jardiau e si lu vulia manciari cu lu nicu. «Un nni vogghiu manciari, ca sugnu sàturu,» dici lu nicu. «Susi, masinnò a tia ammazzu.» Lu mischineddu pi lu scantu si susíu, si misi 'n tavula, pigghiava, lu mischinu, un pizzuddu, e facia finta ca manciava, e jittava 'n terra, e jittava 'n terra. «Maria! sugnu sàturu, veru.» A la notti lu banientu pigghia lu ferru, lu quadiau e cci lu ficca 'nta l'occhi; l'occhi cci sbudiddaru tutti. «Ah! ca m'ammazzau!» Lu banientu si 'nfilau 'nta la lana di li pecuri pi lu scantu; a tantuni a tantuni l'armalu va a leva la petra di la grutta e nesci tutti li pecuri a na Vedi vol. I, pag. , nota [nota ni ll'edizione elettronica Manuzio]. nissima di meravigghia, di dolore ecc. a na. Vinni la pecura unn'era lu banientu, e lu banientu 'un cc'era cchiù. Si nni iju 'n Trapani, a mari. Cc'eranu 'n Trapani tutti li varchi, e li vara. Dici iddu: «Ora fa­ cìtimi mettiri ddocu e vi lu cuntu.» Si misi 'nta na varca; l'armalu lu iju a piscari, e li marinara misiru a curriri varca varca. 'Nta mentri curri, pigghia 'na petra di pettu, iddu, ca era orvu, cadíu e si rumpíu la testa. Lu mari, a quantu sangu cci niscíu a chistu, si russiau tuttu. Lu picciottu si nni iju, e l'armalu arristau ddà. E accabbau lu cuntu. Erice."
  },
  {
    "text": "Na vota si cunta e s'arriccunta ca cc'era un patri e 'na matri, ca avianu un figghiu sulu, chi si chiamava Vicen­ zu. Na jurnata, nun avennu chi vuscari nè chi manciari, lu patri avi dittu a Vicenzu: «Lu sa' chi ti dicu, fig­ ghiu meu? jamuninni a minestra, ca nni la cucemu stasi­ ra.» 'Nca accussì ficiru. Camina, camina, tutta la campa­ gna era comu un cozzu munnatu, senza mancu 'na cavu­ licedda, senza un finocchiu, senza 'na gira. Avianu ca­ minatu du' migghia, senza truvari nenti, ed eranu stanchi ed amari: quannu Vicenzu vidi 'na bella troffa di razza, grossa ca cc'era di còciri pri du' jorna. La va pri scippari, e nun cci la spunta, tanta era forti chiantata; e chiama a sò patri. Si mettinu tutti dui a tira tu e tiru eu, e all'urti­ mu la troffa si scippa, lassannu un granni pirtusu 'n ter­ ra. Di stu pirtusu metti a nèsciri fumu, e 'mmenzu lu fumu sàuta comu fussi un saccu nìuru d'abbràciu. Chi è? chi fu? Avia nisciutu di ddà lu Patri-Drau. neppure un cavolo (selvatico), senza un finocchio, senza na bietola. 'Nca comu lu Patri-Drau niscíu, iddi arristaru senza vuci pri lu spaventu: e lu Patri-Drau cci dissi: «E bonu! nun vi spavintati, ca nenti vi fazzu. Eu vogghiu a Vicenzu, e lu vogghiu pri un annu, un misi e un jornu. Si tu (cci dissi a lu patri) a lu capu di l'annu, di lu misi e di lu jornu a tò figghiu lu canusci, eu ti lu dugnu; si nun lu canusci, s'arresta cu mia!» Lu patri, custrittu, appi a calari la testa. Lu Drau nni lu mannau, e prima cci dissi: «Te' ccà sti ducent'unzi, ca ti servinu pri accurdari a tò mugghieri, e manciari pri un annu senza bisogna di nuddu.» E comu lu patri si nni iju, lu Drau sutta la botta canciau a Vicenzu, e lu fici addivintari puddicinu. Lu pigghiau ben pulitu, e lu purtau 'ntra 'na gàggia cu 'na gran quantità di puddicini, ca eranu tutti picciutteddi ca lu Patri-Drau avia canciatu comu fu cu Vicenzu. Lassamu ad iddu e pigghiamu a lu patri. Quannu fici l'annu, lu misi e lu jornu, si sunnau un sonnu, e cci cum­ paríu lu figghiu e cci dissi: «Patri, viditi ca lu PatriDrau mi canciau e mi fici puddicinu: si mi vuliti scatti­ vari, stati avirtenti di canuscìrimi 'mmenzu di tanti: pri signali vi dugnu, ca quannu vui mittiti la manu 'ntra la gàggia, eu vi satu supra la manu.» Lu patri s'arrispigghiau, e si misi camina, camina, pri truvari la casa di lu Patri-Drau. Scippau la troffa di la razza, niscíu lu fumu, satau lu saccu níuru, e po' si fici Patri-Drau. «Veni ccà, cci dissi lu Patri-Drau a lu pa­ tri; lu canusci a tò figghiu? è unu di sti puddicini di la gàggia.» Lu patri taliau, e s'affriggíu tuttu ca vitti ca li puddicini eranu bianchi tutti, e 'ncugnàru tutti, ma unu di chiddi cci satau supra la manu; e allura iddu dissi tut­ tu prijatu: «Chistu è mè figghiu! chistu è mè figghiu!» Lu Patri-Drau arristau cu tantu di nasu, e cci appi a dari lu figghiu. «Vattinni! cci dissi; vattinni e nun dubitari, ca ti jùnciu!» 'Nca s'hannu partutu patri e figghiu; e Vicenzu, ca avia turnatu omu, cci dissi a sò patri: «Patri, nenti cci avemu a purtari a la ma'? Eu aiu la fataciumi: viditi ca mi fazzu cani, e fazzu 'na pocu di caccia: viditi ca âmu a 'ncuntrari 'na pocu di cacciatura, e vui mi cci vinniti du­ cent'unzi, e li purtati a mè ma'. Dati a cura però, ca m'a­ viti a vìnniri francu lu cuddaru, masinnò nun pozzu tur­ nari.» Accussì fici. Si fici cani, e misi a pigghiari lebbra e cunigghia a nun pò cchiù, e poi gaddazzi, e palummi sarvaggi, e pirnici, e purtava a lu patri. Lu patri, accussì beddu carricatu, 'ncontra 'na pocu di cacciatura, tutti Principi e Baruna e figghi di Re, cu 'na guardia tanta di cani; ed eranu dispirati ca nun avianu pututu pigghiari nuddu pizzuddu di caccia. Vidinu a lu patri di Vicenzu accussì carricatu di caccia: «Cumpari, e comu l'aviti fatta tutta sta caccia?» «Signuri, cu stu canuzzu.» «Oh, lu gran cani! lu vuliti vinniri?» «Signuri, nun mi nni purria dispisari: ma pirchì a lor signuri li rispet­ tu, mi dassiru ducent'unzi, francu lu cuddaru.» «Uh! mi cridennu chi era! dicinu chiddi: pri un tintu cuddàru! Tini', ccà cc'è lu cuddàru, e ccà cc'è du­ cent'unzi. Ora lu cani è nostru.» Lu patri si nni iju cu li ducent'unzi, e li cacciatura si purtaru a lu cani. Mentri cacciavanu, lu cani curri ap­ pressu un cunigghiu e va a lu stracoddu. E comu junci ddà, dici: «Cani sugnu e cristianu mi fazzu», e addi­ vintau arrè Vicenzu. 'Nta lu stanti jùncinu li cacciatura stanchi e affannati: «A tia, picciutteddu! vidisti un beddu cani accussì e accussi?» «Nonsignura.» E chiddi sicutaru a curriri di ccà e di ddà, circannu lu cani. Vicenzu si nni iju a piscari a sò patri, e tutti dui si nni turnaru a la casa. Doppu ch'avianu passatu 'na piccaredda di jorna, cci avia ad essiri 'na fera 'ntra un paisi di ddu vicinanzu; e Vicenzu cci dissi a sò patri: «Lu sapiti, patri, chi aiu pinsatu ? Ca mi fazzu cavaddu, e vui mi purtati a la fera, e mi vinniti ducent'unzi, francu lu crapistu; ma dati a cura! francu lu crapistu, masinnò arrestu cavaddu.» Ac­ cussì ficiru. Lu patri si purtau lu cavaddu a la fera. Ddà cc'era lu Patri-Drau, ch'avia vinutu pri vidiri si ddà ccli­ ranu di chiddi picciotti chi avíanu statu puddicini, e cci avíanu scappatu, e pri guadagnari grana si facianu ar­ mali. Iddu, lu Patri-Drau, 'ntoppa e 'ntoppa a Vicenzu, cu la forma di un beddu cavaddu, e lu canusci a lu 'stan­ ti. «Cumpari, quantu nni vuliti di stu cavaddu?» Dici lu patri: «Ducent'unzi....» e prima di aviri lu tempu di diri francu lu crapistu, la Drau cci jetta un sacchettu di ducent'unzi e s'acchiappa lu cavaddu. «Signuri, dici lu patri, francu lu crapistu eu lu vinnu!» «Gnurnò, arrispunni lu Drau, ora è tuttu meu. Sta parola vui la du­ vìavu diri prima di fari lu nigoziu.» «Ma, Signuri, sintissi....» «Nenti! nenti!» E lu Patri-Drau si purtau lu cavaddu, o pri megghiu diri, a Vicenzu. Si l'avi purta­ tu a lu fùnnacu; ddà l'attaccau a 'na manciatura senza nè manciari, nè vìviri, e poi tiritimpiti e tiritàmpiti supra d'iddu cu un grussissimu vastuni: «Cci penzi, Vicen­ zu, quannu mi scappasti? Eu sugnu lu Drau; e ora nun scappi cchiù, e la tò vita avi a nèsciri di li me' manu. Ti lu dissi ca t'avía a jùnciri!» E vastuniava di notti e di jornu, e lu tinía dijunu, ca ddu poviru cavaddu facía ma­ cari piatà a li stissi petri. Un mumentu ca lu Drau niscíu, lu funnacaru 'ncugnau a lu cavaddu, e nn'appi cumpas­ Manuzio]. sioni: «Poviru armalu! si misi a diri: chi patruni scili­ ratu ti 'ncappau! Almenu cci vogghiu dari a vìviri, e cci lavu sti firiti di lu schinu.» Accussì fici, e lu 'ncugnau a la bivrâtura; e pri lavàrilu megghiu, cci livau lu crapi­ stu. 'Ntra stu mumentu veni lu Drau: «A tia dicu, chi fai! pirchì cci levi lu crapistu ? metticcillu subbitu!... «Ma mentri iddu curría, Vicenzu, ca nni 'ntisi la vuci, nun lu voli aspittari e dici: «Cavaddu sugnu e ancid­ da mi fazzu;» e si jetta dintra la funtana. Lu PatriDrau allura dici puri: «Omu sugnu e tència mi faz­ zu!» e sàuta dintra la funtana e si metti ad assicutari l'ancidda. L'ancidda, quannu si vitti stanca: «Ancidda sugnu, e vutùru mi fazzu!» e vulau cu 'na gran furia. E la téncia puru: «Téncia sugnu e acula mi fazzu!» e si misi ad assicutari cu cchiù furia lu vutùru. La vutùru quannu si vitti quasi ca juntu, vidi 'ntra un àstracu la fig­ ghia di lu Re e dici: «Vutùru sugnu e aneddu mi faz­ zu!» e addivintau aneddu, e cadíu supra la fàuda di la Rigginedda. La Rigginedda, comu si lu vidi scuppari, metti a gridari tutta cuntenti: «Chi bellu aneddu!» e si lu 'nfila 'ntra lu jiditu. Lu Drau in forma d'àcula avía puru calatu pri affirrarisi l'aneddu; ma comu si lu misi a lu jìditu la Rigginedda nun appi chi fari, e si nni turnau cu l'ali caduti. Lassamu a iddu e pigghiamu a Vicenzu, ca era aned­ du. La notti, mentri la Rigginedda era curcata: «Aneddu sugnu e cristianu mi fazzu!» e addivintau ddu beddu giuvini chi era. La Rigginotta si spavintau quannu lu vitti. Ma Vicenzu la fici cuitari, cuntànnucci la cosa com'era, e la notti durmeru 'nsèmmula. A la ma­ tina si fici arrè aneddu, e idda si lu tinía a lu jiditu. Idda però, la Rigginedda, scantànnusi ca qualchi sira sò patri si nn'avissi a'ddunari, e stannu sempri cu suspettu, cadíu malata. Comu cadíu malata, nuddu la sapía curari, ca nuddu sapía lu pirchì di la malatia. Vinni lu Padri-Drau nni lu Re, e cci dici: «Maistà, vi la fazzu stari bona eu a vostra figghia: sulu chi m'aviti a fari dari l'aneddu chi avi a lu jìditu.» Lu Re accunsintíu. Ma la Riggined­ da un nni vosi sèntiri nenti: e a la notti cci cuntau tutti cosi a Vicenzu. «Va beni, cci dissi Vicenzu, duna­ mìcci: ma sulu chi ti raccumannu, si mi vô' beni, chi quannu lu Drau stenni la manu, tu mi fai cadiri 'n terra, in cànciu di dàrimi a iddu.» Nca comu vinni la 'nnumani, lu Drau fu prontu ddà, e addimannau l'aneddu. Idda, la Rigginedda, si lu leva di lu jiditu, e lu fa cadiri 'n terra. Comu cadíu, l'aneddu: «Aneddu sugnu e granatu mi fazzu!» e addivintau un granatu ruttu, cu tutti li còccia spargiuti ddà 'n terra. Lu Drau allura: «Omu sugnu e gaddu mi fazzu!» e si metti a cògghiri tutti li còccia di lu granatu. Nn'arri­ stava l'ultimu còcciu; e mentri lu gaddu curría pri man­ ciarisillu; «Granatu sugnu e baddòttula mi fazzu!» e scattía pri la testa di lu gaddu, e cci surbi la midudda. Doppu si fici subitu omu, e cci dumannau la figghia a lu Re pri mugghieri. Lu Re tistiava. Ma idda, la Rigginedda lu vulía, e lu matrimoniu si fici la stissa jurnata. A lu 'nnumani, 'na vota ca lu Patri-Drau era mortu, Vicenzu iju unn'era la troffa di la razza, trasíu dintra lu palazzu di lu Drau, e detti la libirtà a tutti li puddicini ch'eranu 'ncantati ddà. Dipoi s'avi pigghiatu tuttu lu massenti di li ricchizzi di lu Drau e si l'avi purtatu a lu sò palazzu. Lassamu a iddu, cuntenti cu sò mugghieri, e pigghia­ mu a lu Riuzzu di un regnu vicinu a chiddu, ca era pu­ tenti e riccu senza fini. E stu Riuzzu vulía pri mugghieri a la Rigginedda chi si pigghiau Vicenzu. Ora, comu vitti ca nun la potti aviri, si pigghiau di currivu, e cu n'asèrci­ tu, ca cummigghiava lu Suli, iju a 'ntimari la guerra a lu Re, sòggiru di Vicenzu. Lu Re, 'na matina si susi, af­ faccia a la finestra, e vidi tuttu lu casteddu firriatu di surdati, chi già si priparavanu pri jittari li mura 'n terra. «E comu facemu, Vicenzu? ca semu persi tutti!» Vi­ cenzu cci dissi: «Lassàti stari, ca cci penzu eu.» Si nni va nni la sò càmmara, e fa un circulu, e dici tri palo­ ri nìuri. «Cumanna, cumanna!» «Prestu! iddu dici: cumannu chi tutti li diavuli di lu 'nfernu vinissiru ccà a difenniri stu casteddu!» E subitu 'ntra 'na botta chiòvinu centumila diavuli, tutti cu birritteddi russi, mustazzi rus­ si, occhi russi chi jíttavanu favàri di focu, e po' tutti nìuri, ca facìanu trimari la stissa terra, di lu scantu. Li surdati chi avìanu a dari l'assaltu, comu li vìttiru affac­ ciari supra li mura: «E cu' cci avi a 'ncugnari ddocu?» e si mettinu a curriri a la distisa, senza mancu vutàrisi. Lu Re stissu si spavintau tantu, ca mannau su­ bitu pi paci nni lu sòggiru di Vicenzu. E accussì Vicen­ zu arristau dipoi Re, filici e cuntenti cu sò mugghieri, e nui ccà senza nenti. Borgetto."
  },
  {
    "text": "'Na vota cc'era lu Diavulu Zuppiddu, ed era a casa càuda. Murevanu omini e tutti javanu a lu 'nfernu; e iddu cci spijava: «Ora vuàtri omini pirchì vi nni vini­ ti tutti a lu nfernu?» Rispunnevanu iddi: «Pi causa di li fimmini.» Ora lu diavulu, curiusu, dici: «Mi vogghiu passari na cusiritati.» Si vistíu di cavaleri, e si nni vinni 'n Pa­ lermu: e si misi a passiari davanti un finistruni e vitti a 'na picciotta ca cci piacíu. Passía, passía, cci piacíu, e cci mannò pi matrimoniu, cu pattu ca la vulía cu la sula cammisa; e tuttu chiddu chi vulía supra d'idda, sta pic­ ciotta cci l'avia a dumannari mentr'era zita; «e badassi ca ddoppu maritata nun m'avi a dumannari cchiù nen­ ti». Idda cci dissi sì, e lu cavaleri cci fici la gran rubbu­ na, ca idda si putía vèstiri pi tutta la sò vita. Si marita­ ru, e ddoppu jorna lu maritu si la purtò a lu tiatru. Es­ I, pag. nota [nota ni ll'edizione elettronica Manuzio]. in na volta lu corredo di la sposa. sennu a lu tiatru, (li fimmini, si sapi!) si misi a taliari l'àbbitu di chista e l'àbbitu di chidda; nni vitti unu ca cci piacíu assai, e idda 'un l'avia; e cci accuminzò a fari la gula nnicchi-nnicchi pi avillu. Ma sò maritu cci avía dittu ca 'un cci avía a diri cchiù nenti di robbi...; e idda ammussau. Sò maritu cci spijau: «Rusidda, chi hai ca si' siddiata?» «Nenti.» «Ma tu 'un mi pari tut­ ta.» «Veru: nenti aiu.» «Mai, megghiu mi la vô' cuntari.» «Ora lu vôi sapiri? Haju vistu a na c'un àbbitu ca io 'un l'aiu, e sugnu siddiata ca 'un lu pozza aviri.» Lu diavulu, ca cci senti diri accussì, sata comu un tappu di masculu «Ah! 'nca veru è ca l'omini si nni vannu a lu 'nfernu pi causa di vuàtri fimmini!» La lassa 'n tridici, e si nni va. E si nni iju nn' un compari sò, e cci cuntau tuttu lu passaggiu cu sò mugghieri. Poi cci dici: «Sapiti ch'aiu pinsatu? Io ora mi vaju a 'ncurpùrari 'ntra lu corpu di la figghia di lu Re di Spa­ gna; idda cadi malata; jèttanu un bannu: «Cu' fa stari bona a la figghia di lu Re, si la pigghia pi mugghieri s'è omu, o puru avi du' mila unzi, s'è fimmina.» Vui, allu­ ra, viniti a libbiralla; comu io sentu la vostra vuci, io mi sculu, maschio da sparo, mortaretto). nni vaju e la lassu libbira, e vui vi la pigghiati pi mug­ ghieri, e addivintati Re.» Comu lu Diavulu Zuppiddu si iju a 'ncurpurari nna la figghia di lu Re di Spagna, e idda nun parrava cchiù, lu Re jittò un bannu: «A cu' fa stari bona a mè figghia, s'è omu si la pigghia pi mugghieri; e s'è fimmina, un gran cumprimintuni.» Va e va stu cumpari; la sintinella 'un lu vulía fari tràsiri: ma idda, ch'avía lu setti di mazzi 'ncasciatu, ci dissi: «A li curti: È veru ca pò tràsiri cu' voli pi fari stari bona a la Rigginedda? Dunca vog­ ghiu tràsiri puru io.» A stu cuntradittoriu affaccia lu Re; comu senti la cosa: «Sùbbitu, dici a la sintinella chi passiava ddà, facitulu acchianari.» E lu cumpari acchia­ nò. Lu Re comu l'appi di facci e facci cci dissi: «Quantu tempu vôi pi fari stari bona a mè figghia?» «Tri jorna, Maistà. E la Maistà Sua m'avi a 'nchiùjri 'nsèmmula cu sò figghia; e si senti battaria, 'un si nn'avi­ vi a 'ncaricari, ca chistu è signu ca idda va megghiu.» Comu trasíu 'ntra la cammara di la Rigginedda, lu cumpari cuminciò a diri a lu diavulu: «Va, cumpari; niscìti di ccà, e lassàti libbira la Rigginedda!» Arrispun­ ni lu diavulu dintra la Rigginedda: «Cui? io? Io ccà cci staju bonu; chi vi criditi ca io mi nni vaju?» «Cumpari, vu' chi diciti veru? Nisciti, ca masinnò mi fa­ citi appizzari lu còriu!» «Mai, cu' nni parra! Io di ccà 'un mi nni vaju mancu cu li baddi!» Lu poviru cumpari si misi a prigallu comu li Santi pi nèsciri, ca già avia lu scantu ca passavanu li tri jorna. L'urtima jurnata, strittu e malu paratu lu cumpari va nni lu Re e cci dici: «Maistà, pi stari bona sò figghia cci voli ca sparàssi­ un li so' fraàti. Sò Maistà li facissi sparari» Lu Re duna ordini; e li fraàti mìsiru a sparari. Si vôta lu diavulu: «Cumpari, chi su' sti cannunati?» «Stà vinennu vo­ stra mugghieri, e fa 'na sarviata.» «Mè mugghieri! dici lu diavulu; mè mugghieri! Io scappu, ca mancu nni vogghiu sèntiri cchiù lu ciàuru.» Jetta 'na saitta di focu, e scappa: e lassa libbira la Rigginedda. Lu cumpari fici tràsiri lu Re, e cci fici vìdiri a sò figghia bona d'un tut­ tu. Lu Re, cchiù cuntenti d'iddu, cci la detti pi mug­ ghieri e si lu tinni a Palazzu. E di stu fattu nni veni ca li fimmini 'un su' cuntenti mai, e la ruina di l'omini su' iddi. E cu' l'avi dittu e cu' la fattu diri, Di mala morti nun pozza muriri. Palermo. tate. sparari."
  },
  {
    "text": "Cc'era 'na vota 'na mammana, ed era maritata. 'Na jur­ nata era 'nta la cucina chi facía lu manciari e si vitti af­ facciari 'na manu e senti diri: «'Ammìnni a mia!» Idda avi pigghiatu un piattinu, e cci l'avi jincutu di chiddu chi cucía. La manu ritorna e cci duna lu piattinu chinu di munita d'oru. Lu 'nnumani a ura chi idda facía lu mancia­ ri 'n'àutra vota la manu: «'Ammìnni a mia!» Idda cci detti n'àutru piattu cchiù granni, e la stissa manu cci lu ritorna china di munita d'oru. 'Nsumma pi lu cursu di novi misi sta manu fici sempri la stissa cosa, e la mammana a 'ngrussari sempri lu piattu sina chi s' arriducíu a un bellu spillongu. Arrivannu a li novi misi menu jorna, di notti cci jeru a tuppuliari la porta a la mammana, cà la vulianu pi jiri a tèniri. Idda si vesti, scinni e trova 'nta la 'ntrata du' giaànti; cci abbennanu l'occhi, si la carricanu supra la spadda, e santi pedi ajutatimi. Idda 'un vitti cu' eranu e unni la cunnucevanu. Juncennu 'nta 'na 'ntrata, iddi cci li­ vàru la benna; e la ficiru acchianari. Comu trasíu vitti 'na resi. signura gràvita grossa: «Cummari, cci dici sta signura, vogghiu essiri tinuta di vui.» La cummari s'avi statu ddà, e 'un si mossi cchiù. Jamu ca avíanu passatu chinnici jor­ na, e lu maritu 'un vidennu a la mugghieri, cci cumincia­ ru a jiri li capiddi pill'aria; dicennu: «E comu! Ah! mug­ ghieri mia, ca cci appizzasti la vita!» Lu poviru maritu firriau tutta la cità circannu sempri di notti e di jornu. A li jorna, dunca, sgravau la signura. Sta signura era 'na Principissa-fata, e fici du' belli figghi masculi. Dici: «Cummari, aviti statu chinnici jorna, e 'n'àutri chinni­ ci jorna aviti a stari pi assistìrimi.» E la mammana stetti n'àutri chinnici jorna. A lu misi, dici la Principissa: «Cummari, vi nni vuliti jiri?» «Comu cumanna vostra 'Ccillenza.» «Comu vuliti essiri pagata, cci dici la si­ gnura, a pugnè o a pizzichè?» Dici idda 'ntra idda, la mammana: «Si cci dicu a pizzichè, aiu tempu a mòriri; megghiu cci dicu a pugnè, ammenu moru cchiù prestu» cridennu ca cci vulia dari pugna. Dici: «A pugnè!» La Principissa avi chiamatu a li du' giaànti e fa purtari un saccu granni di munita d'oru e n'àutru saccu la mità di chiddu; avi pigghiatu e cci l'avi fattu nèsciri a pugna di li giaànti, e cci avi fattu carricari n'àutru saccu. Di notti tem­ pu cci l'avi datu a li giaànti; unu si càrrica a idda abbinna­ ta, e unu si càrrica lu saccu; e nèscinu e la portanu a la sò casa. mammana. Pugnè e pizzichè, seconno la contatrice, parole di lingua francese. Lu maritu di la mammana quannu 'un la vitti spuntari cchiù, la critti morta e si vistíu di nìuru. Tuppulianu li giaànti, e iddu, lu maritu, si critti ch'era l'arma di sò mug­ ghieri. Dici: «Ti scunciuru pi parti di Diu!» «'Un mi scunciurari, ca sugnu tò mugghieri. Grapi!». Lu mari­ tu, cchiù mortu ca vivu, va a grapi; comu la vidi dici: «Ma idda veru mè mugghieri è! e sì l'abbrazza. Ora unn'avi' statu? Io ti cridia morta.» Comu vitti però li dina­ ri, e idda cci cuntò tutti cosi, finíu lu luttu e 'un parrò cchiù di nenti. 'Unca sta mammana cu sti gran dinari lassò di fari la mammana; misi carrozza, àbbiti javanu e àbbiti vinianu; era 'na signura di li primi di Palermu. Ddoppu deci anni passava di li Quattru Cantuneri 'n carrozza, ma na carrozza di vera gala. Jisa l'occhi, e si senti chiamari. «Psi psi! Acchianati!» Era 'na signura ca la chiamava supra. Idda scinni di la carrozza e acchia­ na supra, a palazzu. La signura comu l'appi di facci e fac­ ci, cci dissi: «Cummari, mi canusciti?» «Nonsi­ gnura.» «Comu! 'un vi rigurdati ca io sugnu dda si­ gnura chi mi vinistivu a tèniri deci anni nn'arreri, quannu io vi trattinni 'un misi cu mia, e fici sti belli picciriddi? Io sugnu puru chidda chi vi pruija la manu, e v'adduman­ nava lu manciari. Io era 'nta la cummitiva di li fati; e si vui non eravu ginirusa di darimi lu manciari, la notti mu­ rìavu. E pirchì fustivu ginirusa, arricchistivu. Ora io mi sciugghivi di la cummitiva, e sugnu ccà cu li me' figghi.» La mammana, alluccuta, taliava e binidicíu ddu mumentu chi cci avia fattu dd'attu ginirusu. Accussì, addivintaru amici pi sempri. Iddi arristaru filici e cuntenti, Nui semu ccà e nni munnamu li denti. Palermo."
  },
  {
    "text": "'Na vota cc'era un maritu e 'na mugghieri, e avìanu tri figghi tutti tri fimmini: na avia se' anni, na quattru, e na dui. Sti picciriddi javanu a la mastra, e sta mastra era schetta. Ora mentri sti picciriddi criscìanu, cadi ma­ lata la matri d'iddi: la malatia pirniciusa; lu Signuri si la chiamau. Prima di mòriri idda si vôta cu lu maritu e cci dici: «Io moru, e vui v'aviti a maritari 'n'àutra vota; ccà cc'è un paru di scarpi: tannu v'aviti a maritari, quan­ un stu paru di scarpi cadinu pezza pezza.» Muríu: 'un si nni parrò cchiù; arristau lu patri e li figghi. La mastra vi­ dennu ca a sti picciriddi cci muríu la matri, cci accumin­ zò a fari tanti carizzii. Passannu 'na picca di jorna, la mastra cci dici a la grannuzza di li picciriddi: «Ru­ sidda, tu mi vôi beni a mia? Si mi vôi beni dicci a tò pa­ tri ca si marita cu mia, e io t'addiventu matri.» Cci arri­ spunni la picciridda: «Io la vogghiu beni a vassía, ma mè matri lassau dittu ca tannu mè patri s'avi a maritari, quannu li scarpi cadinu pezza pezza.» «Locca! cci dissi la mastra: tu pigghi sti scarpi, li vagni, poi l'appiz­ zi, e li scarpi 'nfradiciscinu cchiù prestu, e accussì io ad­ diventu tò matri.» La picciridda nn'accattau; cci lu cuntau a li suruzzi: hannu appiccicatu supra 'na scala, hannu pigghiatu ddi scarpi, l'hannu vagnatu tutti, e l'hannu appizzatu unnli­ ranu. Cuntu 'un metti tempu: ddi scarpi 'nfradiceru e ca­ deru pezza pezza. Quannu la figghia granni vidi sta cosa, cci dici a lu patri: «Patri, ora ca li scarpi cade­ ru, pirchì 'un si pigghia a la mè mastra pi mugghieri, ca idda di nuàtri 'un ni vidi di l'occhi?» Lu patri fici finta 'un la sèntiri, ma assuppau. Manna nni la mastra e 'nta pocu tempu s'avi fattu stu matrimoniu. Lassamu a iddi, e pigghiamu ca cc'era un Re e 'na Riggina. La Riggina era gràvita: a li novi misi cci vennu li dogghi. Si vôta lu Re e sùbbitu ordina 'na mammana. Veni la mammana pi tinilla: 'nfila la manu e nesci sen­ za manu. Chiamasi 'n'àutra mammana; idda 'nfila la manu, e nesci puru senza manu. La terza, la stissa cosa. Si jetta un bannu: «Cu' voli vèniri a tèniri la Riggi­ na, chi vinissi, ca avirrà un gran cumprimentu.» Cu' cci avía a jiri! Comu la parrastra di ddi picciriddi, ca già eranu gran­ ni, lu senti, chiama lu tammurinaru, e cci ammutta la figghiastra e cci dici: «Chista fa la mammana: pig­ ghiativilla; ca la fa figghiari prestu a la Riggina...» (lu bannitore), e gli spinge innanzi la figghiastra. La picciotta cchiù morta ca viva, 'un appi chi fari, si misi a caminari: e chiancennu chiancennu dicía: «E com'aiu a fari? Quannu mai aiu fattu la mammana!» «Ih! figghia mia, cci dicinu li servi, a malu voscu fa­ cistivu li ligna!» La picciotta 'un sapennu a cui arraccumannàrisi, si fa purtari supra la sepurtura di sò matri e si metti a chianci­ ri e a 'ddimannari ajutu. Ddoppu un mumentu si sulleva la balata, si susi la matri e cci dici: «Cci curpi tu, fig­ ghia mia, ca accattasti la binivulenza. Ma sai ch'avi' a fari? Comu vai a Palazzu, fàtti priparari 'na bella tina di latti e 'n'àutra d'acqua; mèttiti un fadali pi davanti; tra­ si nni la parturenti, 'nfila la manu e cci dici a la criatura: Nesci fora, veni ccà, picciridduzzu mio. Com'iddu nesci, tu lu lavi 'nta la tina d'acqua, e poi lu jetti nna chidda di lu latti.» La povira Rusinedda acchianò a palazzu e si faci pri­ parari chiddu chi cci avía dittu sò matri. Com'idda dici: «Nesci fora, picciridduzzu mio,» allocu di un picciriddu vidi nèsciri un sirpenti. Lu lava cull'acqua frisca e poi lu jetta 'nta la tina di latti. La Riggina cuntintuna ch'avía nisciutu di lu piriculu, avi pigghiatu ducent'unzi e cci l'avi datu a la picciotta. mia, che comperasti (a tanto prezzo) la benevolenza (di chesta tua matrigna). Comu la picciotta torna a la casa, la parrastra si 'ntisi calari 'na negghia, cà 'un la putía cchiù nè sèntiri ne vidiri: «'Un muristi!?, cci dici. «E pirchì avía a mòriri?» La 'nfami parrastra si pigghia ddi ducent'unzi e cci secuta a fari mali disprezzi. Jamu a lu sirpenti, ca ddoppu 'na pocu di jorna, accu­ minzò a dumannari la minna. Cci va 'na nurrizza; lu sirpenti si cci appizza a la minna: cci mancia la virina e finisci. Cci nni va 'n'àutra: lu sirpenti si cci appizza e cci mancia la virina; 'n'àutra, la stissa cosa. Nurrizzi nun cci nni vòsiru jiri cchiui. Lu Re allura jetta un bannu: «Cu' voli jiri a nurrizza nni lu Re, avi un gran cumpri­ mentu.» La parrastra chiama lu tammurinaru: «Tiniti, chista avi lu latti!» e cci apprisenta la figghiastra schet­ ta! La figghiastra chiancennu iju nni sò matri, supra la balata; la matri cci dici: «Comu tu arrivi, fàtti purtari 'na quartàra di lanna china di latti; c'un catuseddu chi fi­ nisci 'n forma di minnalora puru di lanna: sta minnalora ti l'appizzi a la minna e cci la duni 'mmucca a lu sirpen­ ti. E 'un aviri paura.» (Preso figur. dagli effetti che la nebbia produce in noi.) La figghia va a Palazzu, si fa fari sta quartàra e accu­ menza a dari latti. Lu sirpenti s'affunciò, e dàlla ca dàlla a sucari. Pi du' anni Rusinedda fici sta vita: e a li du' anni: «'Un vogghiu cchiù minna!» dici lu sirpenti cu 'na vuci chi facía scantari. Cci dunanu quattrucent'unzi, e Rusinedda si nni va a la casa. La parrastra comu la vidi: «Arreri vinisti?» «'Unca 'un è chista la mè casa? cci dici Rusinedda; io vi purtai quattrucent'unzi.» «E io chi nn'hê fari?» cci dici la parrastra; e si li pig­ ghiau. Arrrivannu ca avìanu passatu 'na pocu d'anni bastanti, a lu sirpenti cci veni la sfilu di maritàrisi. Lu maritanu: ca fora nun si sapía ca lu Riuzzu era sirpenti; e ddoppu la prima notti trovanu la mugghieri morta. Frichintava­ un a fallu maritari: quantu mugghieri pigghiava, tanti nn'agghiurnavanu morti. Chi s'avía a fari? Si passa lu bannu; la parrastra chiama lu tammurinaru: «Viniti ccà: pigghiativilla: idda lu tirau, idda lu nutricau, e idda si l'avi a pigghiari!» Povira figghia, comu fu 'mmanu di li servi, si fici purtari, a lu solitu, nni sò matri: «Ah! matri mia, e com'aiu a fari?!» La matri cci affac­ cia di la sepurtura e cci dici: «Sai ch'avi' fari? Comu vai a Palazzu, pìgghiati a lu sirpenti e maritatillu. Comu t'assettanu a tavula, chiddu chi ti trovi davanti dunaccil­ lu a iddu. Quannu è ura di jiriti a curcari, dicci a li dami di Curti ca nun vôi a nuddu, cà ti spogghi tu sula. Comu arresti sula cu lu sirpenti iddu ti dici: «Spòg­ ghiati e va cùrcati.» Tu nun ti spugghiari; anzi cci avi' a diri: «Spugghiàtivi e va curcàtivi.» E comu cci dici accussì, iddu jetta la prima spogghia. Ddoppu ti dici: «Va, spògghiati e va cùrcati; e tu cci arrispunni: «Spugghiàtivi e va curcàtivi» e vidi ca iddu jetta la se­ cunna spogghia. Ddoppu iddu ti dici arreri: «Ora, spògghiati e va cùrcati;» e tu la stissa cosa: senza spug­ ghiàriti mai. A li setti voti iddu jetta l'urtima spogghia, e ddocu t'addiventa un beddu giuvini ca mai lu paru. Allu­ ra vi curcàti, e comu siti curcàti, ddoppu li du' uri ti du­ manna: «Rusina, Rusina, chi ura è? Tu cci dici: «Ura chi mè papà torna di lu tiatru.» Iddu stà n'àutru pizzuddu: «Rusina, Rusina, chi ura è? Ura chi mè papà manciava pi sira» cci arrispunni tu. Di poi a punta di jornu: «Rusina, Rusina, chi ura è?» «Ura chi mè papà chiamava lu cafè.» Comu nesci lu Suli: «Rusina, Rusina, chi ura è?» «Ura chi mè papà chia­ mava la bivanna.» Allura lu Riuzzu t'abbrazza e ti dici: «Tu si' mè mugghieri; ma sta' avirtenti a nun dillu a nuddu, masinnò si' persa!» Cu stu latinu a cavaddu la figghia si partíu di la chie­ sa unn'era sò matri, e si nn'avi jutu a Palazzu; s'avi mari­ tatu cu lu sirpenti; cci avi datu a tavula tuttu chiddu chi gno di loro per isvestirti) ti spogli da te sola. Vedi vol. I, pag. n. . avía davanti; poi la sira: «Spògghiati!» «Spug­ ghiàtivi.» «Chi ura è?» «Ura chi mè papà vinía di lu tiatru.» «Tu si' mè mugghieri.» «Tu si' mè ma­ ritu» e finiu. Lu 'nnumani la picciotta era bedda cun­ tenti. Lu jornu lu Riuzzu accumparia sirpenti, la notti un beddu giuvini e si gudía l'amuri. Passannu 'na pocu di misi la Riggina matri un si putía pirsuadiri ca la Rigginedda stava accussì cuntenti cu lu sirpenti; si sfirniciava pinsannu a sta cosa: ma, 'un cci nni dicía nenti. 'Na jurnata la Rigginedda cci addumanna pi grazia a sò maritu di farisi vìdiri ammenu pri na 'vota omu. Iddu cci l'accurdau e cci dissi: «Dumani affaccia di lu fini­ struni: tu vidi passari un Cavaleri chi ti saluta cu lu cap­ peddu: chistu è tò maritu; ma sta' attenta a fatti toi, ca si tu pìpiti, lu maritu cci l'appizzi; e tannu mi pôi truvari, quannu mi cerchi 'ntra fàvuli e cunti.» Lu 'nnumani comu fineru di manciari lu sirpenti spi­ ríu. La Rigginedda affaccia a lu finistruni: la Riggina cu idda. Passa un cavalirottu, si leva lu cappeddu e saluta. Idda lu saluta e cci ridi. La Riggina si squadiàu, l'af­ ferra pi li capiddi e la tira dintra: « Ah! traditura, ac­ serpente e Rosina. spetto per cosa che si sia intraveduta o intesa o capita appena. cussì tratti a mè figghiu pirchì è sirpenti?» La povira nora comu si vidi fari sta parti, si scorda ca lu maritu l'a­ vía appricittatu, e cci dici: «Maistà, chiddu chi vi pari unu stràniu, chistu è vostru figghiu, ca è 'nfatatu, e lu tennu li fati 'n putiri: la notti è omu, e lu jornu è sir­ penti.» La notti lu sirpenti 'un s'arricugghíu!... s'arrigurdau idda di la parola di lu maritu, e si metti a chianciri a chiantu ruttu. Ddoppu pigghia 'na pocu di dinari e pòlisi di bancu e sferra. Camina, camina: a lu primu paisi chi junci trasi, vidi 'na pòlisa, s'addùa la casa e grapi lucan­ na cu la scrizioni: Tri jorna d'alluggiamentu francu, ba­ sta chi mi cuntati favuli e cunti. Accuminzò 'na gran prucissioni di genti a sta lucanna: cu' java e cu' vinía. 'Na jurnata cci va 'na vecchia e cci cunta: «Stamatina vitti 'na cosa curiusa 'nta 'na campagna. Mentri ch'io era 'nta sta campagna viju di 'na ciacca di muntagna nèsci­ ri un beddu giuvini, cu 'na trùscia di robbi 'n testa pi jilli a lavari. Comu junci a lu ciumi, dici: «Ah! ca si cci fussi mè mugghieri, io cci darría li robbi, e idda li purtiria nna la muntagna e cci li darría a li fati!» «Veru! cci dici la Rigginedda chi facía di lucannera; e lu sapiti lu lucali unn'è? mi cci vuliti purtari?» «Sissignura!» E si nn'hannu jutu pi sta campagna. precettu. Comu juncèru vicinu lu ciumi, la picciotta nun fu loc­ ca: licinziau a la vecchia e s'ammucciau 'nta un mac­ chiuni. Veni lu maritu cu la trùscia: «Ah! mug­ ghieri mia, dici, comu sugnu arruinatu! Ah! ca si cci fussi mè mugghieri, io cci darría li robbi, e idda li purti­ ría nna la muntagna e cci li darría a li fati!» 'Nta un dittu e un fattu nesci la mugghieri e si cci fa accanusciri a iddu. Iddu cci cunta zoccu avía patutu e zoccu avía a fari idda pi putillu libbirari. La mugghieri pi lu granni amuri chi cci avía va a la muntagna, trasi nna la ciaccazza e cci dici a la fata mag­ giuri: «Voscenza pigghia: ccà cci su' li robbi.» «E chi vuliti?» «Vogghiu zoccu voli Voscenza» «E chi v'hê dari?» cci dici la fata. «Zoccu sapi Voscenza.» E «chi vuliti?» e «zoccu voli,» passau tutta la jurnata e stava scurannu. Quannu macari all'àutri soru cci parsi piatusa, cci dissi la nica: «Ma 'un la vidi quant'avi patutu sta puvuredda! E dunaccillu zoccu cci avi' a dari; e lassala jiri. «'Nca mentri lu dici tu, arrispunni la fata maggiuri, pìgghiati (cci dici a la Rigginedda) a tò maritu, e portatillu.» Figurativi la cuntintizza. Curri a lu ciumi; si va a pig­ ghia a sò maritu e 'n tempu chi si cunta fôru a la lucan­ (a la maggiore). na. A lu 'nnumani matinu si partinu e vannu a Palazzu. Comu juncinu si mettinu a cuntari tutta lu passaggiu: e lu Riuzzu cuntau ca li fati l'avevanu 'nfatatu dintra la ventri di sò matri, e la fataciumi cci l'avía fattu livari sò mugghieri. La Riggina granni si pintíu di la mala parti chi cci avía fattu, e cci addimannau pirdunu a la nora: e hannu fattu paci: e fôru pi sempri filici e cuntenti E nui nni munnamu li denti. Palermo."
  },
  {
    "text": "Cc'era 'na vota un mircanti, e stu mircanti avía la mugghieri e tri figghi fimmini, e la granni era accussi bedda ca pi li so' biddizzi si chiamava la 'Nfanti Marga­ rita. Arrivannu sti figghi a 'na certa età, accuminzaru a jiri a la scola. La mastra era 'na picciotta, e a sti piccirid­ di cci facía sempri tanti cosi graziusi. Passannu tempu, a sti picciriddi cci muríu la matri, e la mastra ca li trattava pi 'ntentu cci misi a fari cchiù cosi di lu solitu. 'Na jur­ nata cci dissi idda a la 'Nfanti Margarita: «Margarita, si tò patri s'avi a maritari pirchì 'un si pigghia a mia?» La picciridda ca era giudiziusa, cci lu dissi a lu patri; lu patri ca sapía ca li picciriddi 'un javanu a mali meriti, si pirsuasi e si la pigghiau. Lu forti chi chista si mari­ tau, cci vutau lu vudeddu contra Margarita, ca cci paría ca la picciridda avía un supranìggiu. 'Na jurnata la manna a caminata cu la cammarera; la cammarera avvisata: 'nta lu megghiu la lassa sula e la fa spèrdiri 'nta 'na campagna sularina. Sta picciridda chian­ ci, chianci; cci cumparisci 'na vecchia e cci dici: «Chi hai ca chianci?» «E ch'aiu ad aviri? mè parra­ stra mi mannò a caminata e io mi spersi.» «Sa' ch'avi' sere. a fari ? vattinni 'nta stu palazzu ccà vicinu, ca chissu è bonu pi tia.» Sta picciridda camina, camina, junci a lu palazzu, acchiana e vidi belli càmmari. «Ddoràzia, ddoràzia!» Chi ddoràzia e ddoràzia! ca 'un cci arrispun­ neva nuddu! Trasi e senti un lamentu; talia 'n funnu 'nta 'na camnara e vidi 'na povira donna tutta 'nsanguniata. La picciridda cerca li casciuna di li cantarana e pig­ ghia linzola beddi netti, e cci cància lu lettu. «Ah! figghia mia, lu Signuri ti lu paga,» cci dici la donna. Va nna la cucina, lava ddi linzola, e poi appulizía tutta la casa. Jamu a la parrastra ca ddoppu ca sò figghiastra si spersi arristò cuntintuna. 'Na jurnata si va a talía a lu specchiu, e dici: «Specchiu mè ritunnu, Cu' cc'è cchiù bedda di mia a lu munnu?» Si vôta lu specchiu e cci arrispunni: «Cc'è lu Suli, cc'è la Luna, Cc'è la 'Nfanti Margarita.» «Comu, comu?! Idda viva è Margarita?» «Sicu­ ru ch'è viva: cci arrispunni lu specchiu, ed è 'nt'ôn palaz­ zu chi fa di patruna.» Lassamu a idda e pigghiamu a la 'Nfanti Margarita. La 'Nfanti Margarita ogni jornu facía lu muzzu a la stad­ da a sta povira donna firuta, ca era un'arma cunnanna­ ta. La parrastra va a lu specchiu: «Specchiu mè ritunnu, Cu' cc'è cchiù bedda di mia a lu munnu?» «Cc'è lu Suli, cc'è la Luna Cc'è la 'Nfanti Margarita.» «'Unca ch'aiu a fari pi livarimilla di 'mmenzu sta 'Nfanti Margarita?» «Chiama 'na vecchia maàra, dù­ nacci stu 'ntrizzaturi 'nfatatu e dicci ca cci lu va a duna a la 'Nfanti Margarita.» La signura accussì fici, e la vec­ chia si partíu pi jiri a vidiri a la 'Nfanti Margarita. Ora 'nta mentri, la donna firuta finíu lu sò tempu, s'abbrazzau a Margarita e cci dici: «Io finivi la mè cunnanna; e pi tuttu lu beni chi tu m'avi' fattu, io ti lassu tuttu stu palazzu cu tuttu chiddu chi cc'è dintra; ma sta' accura, sai! pirchi tò parrastra ti teni li vigghi.» E spi­ ríu. 'Na jurnata mentri Margarita era a la finestra, veni e veni la vecchia e si finci ch'era sò nanna. Picciotta sin­ cera, Margarita la faci tràsiri. «Chi si' bedda, figghia mia!... Chi beddi capiddi chi hai!... Aspetta, ca ti li striz­ zu.» La picciotta cci critti e si fici strizzari. 'Nta lu meg­ ghiu, sta vecchia maàra cci attaccau la 'ntrizzaturi, e la e dille che vada a darlo a la infante Margherita. Margarita arristò 'nfatata. La vecchia, zittu tu e zittu io, si nni turnò a la casa. Ddoppu jorna scinni l'arma libbirata e cci leva la 'ntrizzaturi; e comu cci lu leva la Margarita arrivinni. «Ti lu dissi io? Tò parrastra ti teni li vigghi. Sta' accura pi 'n'àutra vota, cà io nun pozzu scìnniri cchiù pi fàriti arrivìsciri.» La parrastra ddoppu si talía a lu specchiu: «Specchiu mè ritunnu, Cu' cc'è cchiù bedda di mia a lu munnu?» Rispunni lu specchiu: «Cc'è lu Suli, cc'è la Luna, Cc'è la 'Nfanti Margarita.» «'Nca idda arreri viva è?» «Sì. Talè ch'avi' a fari, arrispunni lu specchiu: chiama la vecchia, cci duni sta spinguluni, e cci lu fa' 'nfilari 'n testa a Margarita.» Dda vecchia mmaliditta cci iju, e si fincíu na ca la notti vulía alluggiamentu. Comu Margarita si la ricivíu, di ddi cannistra vacanti chi idda cci vinnía, nn' accattava; e carìzzii ccà, e «chi siti bedda!» ddà, si fici tuccari li ca­ piddi. 'Nta un vìdiri e svìdiri, la vecchia scaràna cci 'nfi­ la lu spinguluni, e Margarita arristò 'nfatata. La vecchia cci menti setti veli davanti la facci e si nni va. L'arma libbirata 'un cci pottì turnari cchiù nni Margarita pi falla arrivèniri!... Lassamu a idda 'nfatata, e pigghiamu ca cc'era 'na vota un Riuzzu ca java a caccia. 'Na jurnata cci veni un gran malu timpuni e iddu unni si va a 'rripara? 'nta stu palazzu unni cc'era Margarita 'ncantata. Comu trasi e vidi sta picciotta: «Oh! chi rara facci! E com'è, 'mmarsamata?» E cci tocca la testa. Comu cci accariz­ zía li capiddi, vidi dda testa di spinguluni; tira, e la picciotta arriveni: «Ah!..» e si scantau povira figghia a vidìrisi sula c'un omu. «Nun ti scantari, ca io sugnu un Riuzzu, e nun ti fazzu mali. Ora dimmi: com'è ca tu si' ccà sula?» E ddocu idda cci cuntau na di tuttu. Cci dici lu Riuzzu: «Mischina! mischina! Ora fàtti curaggiu, ca ora ccà cci sugnu io.» Sti cosi si sannu: «Mi vô' bèniri tu a mia?» «Sì; e tu?» S' abbrazzaru, si vasaru: lu Riuzzu la chiuiju e turnò a la casa. Comu jun­ ci, cci cunta lu tuttu a sò matri, la matri cci dici: «Haju capitu; jàmula a vìdiri e poi si nni parra.» Si par­ tinu e vannu 'nzèmmula nni sta picciotta. La Riggina comu la vidi: «Figghiu mio, cci dici a lu Riuzzu, 'un si nni parra cchiù: chista è tò mugghieri.» Si l'hannu pigghiatu; li carrozzi eranu jusu pronti; si l'hannu misu 'n carrozza; e si l'hannu purtatu. 'Nta mentri, la parrastra pigghia lu specchiu: «Specchiu mè ritunnu, za.): «Mi vuoi tu bene?» (Ella avrà risposto) - «Sì, e tu?» ecc. Cu' cc'è cchiù bedda di mia a lu munnu?» «Cc'è lu Suli, cc'è la Luna, Cc'è la 'Nfanti Margarita.» «Ah! ancora viva è!?» «Sì; e ora 'un cci hai cchiù chi cci fari, ca si la pigghia lu Riuzzu, e tu pôi cantari monacu.» E comu idda senti accussì, si rumpi la testa mura mura. Lu Riuzzu si pigghiò a la 'Nfanti Margarita, e la 'Nfanti Margarita cci dissi: «Ora si tu vôi bèniri a mia, m'avi' a fari un gran piaciri. Li' me' soru su' tanti sfurtunati, ca su' 'mmanu a dda 'nfami di la mè parra­ stra (nenti sapennu la Margarita ca cci avìanu scattatu l'occhi a la parrastra). Mànnali a pigghiali, e falli vè­ niri ccà.» Lu Riuzzu li mannò a pigghiari e li 'mpalaz­ zau 'nta lu sò palazzu, e ficiru tutti vita di principissi. Iddi arristaru filici e cuntenti E nui semu ccà e nni munnamu li denti. Palermo."
  },
  {
    "text": "Signuri, cc'era 'na vota un Re e 'na Riggina: stu Re e sta Riggina 'un avevanu figghi, e spinnavanu p'aviri un figghiu o 'na figghia. Lu Signuri cci fici la carità, e niscíu gràvita la Riggina. Comu niscíu gràvita la Riggi­ na, a sò tempu cc'eranu li 'Stròlachi; chiamaru a lu 'Strò­ lacu, e lu Re cci dissi: «Dimmi ch'avi a fari la Rig­ gina?» Lu 'Stròlacu osserva la Riggina, e dici: «La Riggi­ na fa 'na figghia fimmina; ma....» e arristau cu lu ma. Cci dissi lu Re: «Chi voli diri stu ma?» «Maistà, sta figghia arrivannu a tridici anni, e tuccannu un fusu, resta 'ncantata.» Lu Re sintennu sta cosa: «Subbitu, dici, chi si fab­ bricassi 'na casa sutta terra.» 'Nta stu mentri la Riggina si java arriminannu, vinni l'ura, e parturíu: e fa 'na bedda figghia fimmina. Cunsidirati 'nta ddu palazzu chi cuntintizza chi cci fu! Hannu pigghiatu 'na nurrizza, e misiru sta nurrizza sutta terra cu la picciridda, pr' 'un cci fari vìdiri nè celu nè terra. 'Nsumma sta picciridda java criscennu ad ura e a puntu, senza vìdiri nenti. Arrivannu all'età di sett'anni, 'na jurnata a la nurrizza cci parsi ca la picciridda durmía; dici: «Mi vogghiu allianari tantic­ chia;» si pigghia un fusu e 'na cunocchia e si misi a fila­ ri, spirannu ca la picciridda durmía a sonnu 'nchinu. Veni e chi fa? cci veni di jiri a vìviri un bicchieri d'ac­ qua ddà dintra, posa lu fusu e la cunocchia supra 'na seggia e si nni va. Cu' si va a 'rruspigghia? la picci­ ridda. Si susi la picciridda di lu lettu, vidi lu fusu, cci parsi 'na cosa nova; si lu pigghia 'mmanu, e subbitu re­ sta 'ncantata. Jamu a la nurrizza. Comu trasi la nurrizza e vidi la picciridda 'ncantata ca paría 'na murticedda: «Fig­ ghia! Figghia! e comu fazzu?!» e si metti a gridari. Li vuci si sentinu sina a susu; scinni lu Re, la Riggina, e vi­ dinu la picciridda, a sènziu sò, comu avissi statu mor­ ta. Lu patri chiancennu a chiantu ruttu, subbitu subbitu avi pigghiatu la picciridda, cci fa fari tri àbbiti unu meg­ ghiu di n'àutru, e la fa vèstiri: «Chisti su' l'àbbiti chi t'avia a fari pi lu 'nguaggiu, figghia mia,» e la fa purtari 'nta 'na casina sua 'n campagna. Cci conza un billissimu catalettu, l'avi chiusu 'nta sta casina, e sta casina 'un si grapíu cchiù. Cci fu un figghiu di Re ca iju a caccia. Si nni vinni 'na grann'acqua; iddu, mischinu, 'un avennu unni si can­ sari, curríu pi sta casina. A ssi tempi cc'eranu li scaletti di sita; jiccaru 'na scaletta di sita, e acchianò lu Bracceri di lu Riuzzu. Comu acchiana, ammutta lu finistruni, e vidi 'na picciotta bedda, bedda quanto lu Suli, (cà sta picciotta, di li sett'anni avía crisciutu sempri). Scinni lu Bracceri nni lu Re: «Maistà, chi bella caccia ch'ave­ mu fattu!» Acchianaru 'nzèmmula, 'ncugna lu Re e vidi a sta criatura ca era, comu dicemu nui, viva, cu dda fac­ ci sò 'ncarnata, e cu lu fusu 'nta li manu. 'Nta la cunfu­ sioni nuddu avia pinsatu a livàricci lu fusu. Lu Riuzzu cci 'ncugna, la talía e dici: «Oh figghia mia, chi mi pari piatusa!... E sta cosa di li manu?...» e cci leva lu fusu di li manu. Comu cci leva lu fusu, la picciotta arri­ veni. Idda si scanta; ma iddu cci dici: «Nun ti scantari ca cca cc'è tò patri, tò frati.» Cci detti a manciari e la risturau; e tuttu; poi iddu cci dissi: «Ora io mi nn'avi­ ju a jiri; nun ti dubbitari ca io dumani sugnu arreri ccà.» Turnannu a la casa la matri cci dici a la Riuzzu: «Pirchi accussì tardu?» «Matri mia, cci dici iddu, io sta jurnata m'aiu allianatu tantìcchia a caccia.» Lu 'nnumani iddu cci turnò arreri a caccia; va a la ca­ sina, nni la picciotta: idda si chiamava Anna; «Comu si' Anna?» «Bona.» «E tu Riuzzu?» «Io, bonu.» P'abbriviari sta picciotta a lu capu di novi misi era gràvita grossa; parturisci, e fa un beddu figghiu ma­ sculu: e cci misi Suli. Jamu a la Riggina vecchia, chi vampiava pi stu fig­ ghiu ca a lu Palazzu 'un cci arrisidía cchiù, e la testa cu' sa unni l'avia... La Riggina si sfirniciava p'appurari unni tracchiggiava stu figghiu; e comu 'un putía appura­ ri nenti, cci dicia: «Tu mi avi' diri cu cui si' situa­ tu;» e senza canuscilla, avia 'na gran rabbia contra la povira Anna. Iddu, mischinu, si java a 'llianari cu Suli, ca pi stu picciriddu cci niscìanu li ciriveddi. 'Nta stu frattempu ca lu picciriddu java criscennu, la matri niscíu gràvita arre­ ri; a li novi misi fa 'na bedda figghia fimmina, e cci misi Perna. La Riggina vecchia diceva sempri: «Figghiu tradituri, tu la testa cu' sa' a cu' l'hai!... Tuttu lu Regnu si nni va a gammi all'aria....» Veni ca stu Riuzzu cadíu malatu e s'allitticau: la matri cci facía pigghiari còliri di muriri; cu lu dispiaciri ca iddu 'un putía stari cu Anna, si sapi ca avia a càdiri malatu! Puvireddu, pigghia 'n sutta manu e cci scrivi 'na littra a Anna, e cci dici ca 'un si pigghiassi di pena ca la sò malatia è cosa di nenti, e «vogghiu sapiri comu su' li picciriddi, ca staju cu pinseri.» resideva più (stava poco) in Palazzo, e chi sa (pensava ella) dove avi lu capo! 'Unca iddu java a 'ddipèrdiri a 'ddipèrdiri, e cci assar­ tàru li frevi; e sparrava. 'Ntra lu sparramentu dici: «Suli, Perna ed Anna, Ca mi scippi lu cori e l'arma!» Comu la matri cci senti diri accussì, «Ah! sta 'nsacchì e 'nsaccòmu, ca m'avi pricipitatu un figghiu!» e cci dicía tanti mali paroli «Zittu, zittu, figghiu mio, ca stanotti ti fazzu manciari cu Suli!...» 'Nta stu frattempu, idda chiama a la pirsuna fidata di sò figghiu, a lu Bracceri, e cci dici: «O tu mi dici la virità, o io ti dicapitu la testa: mè figghiu a cu' avi?» Lu Bracceri vidennula accussì 'nfuriata, cci accuminzò a trimari lu piddizzuni, e cci cuntau di lu primu sinu a lu­ l'urtimu. «Ah sta scilirata, dici la Riggina, avi a vè­ niri 'nta li me' manu! Dunca, sta jurnata tu m'avi' a purta­ ri a Suli, e si sò matri 'un ti lu voli dari, tu cci dici ca lu voli mè figghiu.» Offiziali di cumannamentu, lu Bracce­ ri iju nni la mugghieri di lu Riuzzu. «Com'è lu Riuz­ zu?» cci spija idda a lu Bracceri; e lu Bracceri cci arri­ spunni: «Migghiuliddu; ma sta jurnata iddu voli a Suli.» e delirava. lappe. La matri pigghia a Suli, lu vesti beddu pulitu e cci lu cunsigna a lu Bracceri: «Viditi ca a vui l'arraccuman­ un; cc'è paura di quarchi tradimentu?!» Mischina! lu cori cci parrava.... E lu Bracceri si nni iju. La vecchia comu vitti la stampa di lu Riuzzu cci dici a stu picci­ riddu «Ah sciliratu! cchiù sciliratu di tò patri!» pig­ ghia lu picciriddu pi lu vrazzuddu, e cci dici a lu cucine­ ri: «Te', va a scànnalu, e fammillu apparicchiatu.» Lu cucineri a locu d'ammazzallu si lu porta a la sò casa e l'ammucciò: e cci fici a la Riggina un apparicchiu a piaciri d'iddu. Lu menzijornu cci purtò dd'apparicchiu a la Riggina vecchia: «Chistu è Suli!» «Ah! veni, veni ccà, ca ti fazzu manciari cu tò patri, ca mi stati fa­ cennu mòriri 'n pàsima....» Va nni lu figghiu e cci dici: «Te', figghiu mio, mancia: chistu è Suli.» Lu 'nnumani cci dissi sta 'nfami Riggina a lu Bracce­ ri: «M'avi' a purtari a Perna, ca l'hê fari manciari cu sò patri.» Lu Bracceri va nni la Rigginedda; idda cci dici: «Com'è mè figghiu Suli?» «Bonu.» «E mè ma­ ritu?» «Megghiu; e voli a Perna pi manciari 'nzèm­ mula.» La Rigginedda cci fa: «Cc'è paura quarchi tradimentu?» Mischina! lu cori comu cci avissi parratu... «Chi cc'entra tradimentu!» dici lu Bracceri. Idda cci vistíu sta picciridda; lu Bracceri si la misi 'n carrozza e principe (suo figghio). si la purtau. Arrivannu 'n Palazzu, la vecchia: «Ah! scilirata cchiù di tò patri, ora ti fazzu divèrtiri io!...» Chiama lu cucineri: «Te' ccà sta picciridda e apparic­ chiamilla.» Lu cucineri si pigghia a la picciridda, l'am­ mùccia, e cci fa un pitàggiu di piaciri a la Riggina. Idda cci la porta a sò figghiu, ca sempri sparrava di la frevi: «Te', cci dici, ccà cc'è Perna; mancia cu Perna. Dumani ti fazzu manciari cu Anna.» Lu 'nnumani cci dici a lu Bracceri: «Dicci a la Si­ gnura Rigginedda ca lu Riuzzu è megghiu assai, e la voli a Palazzu.» Iju lu Bracceri: «Maistà, cci dici a la Rigginedda, vonnu a Sò Maistà a Palazzu. Su' tutti boni; lu Riuzzu è menzu bonu, e la voli ddà, e vi guditi la san­ ta paci.» Idda s'avi vistutu di chidda chi era: avía ancora l'àbbiti chi cci avía misu di supra sò patri e s'avi misu 'n carroz­ za. La vecchia era a lu finistruni, e stava cu l'occhi a la via. Accumparisci Anna; la vecchia cci va a lu scontru, e comu l'appi vicinu, l'afferra e si la strascina pi li capid­ di dicènnucci tanti paroli 'mproprii comu si Anna avissi statu na di ddocu 'mmenzu. E parrannu parrannu si l'acchiana susu e la trasi 'nta 'na càmmara unni cc'era 'na quadàra d'ògghiu vugghienti. L'accosta a sta quadàra e cci dici: «Spògghiati!» Mentri idda si leva lu primu àbbitu, e grida a vuci forti: Suli! l'àbbitu scruscíu comu vio. si fùssinu ciancianeddi. Lu Riuzzu senti stu gran strepitu e attenta. Anna si leva l'àutru àbbitu, e grida cchiù for­ ti: Perna!... e l'àbbitu scruscíu. «Ah! dici lu Riuzzu, mi pari lu strepitu di Anna, chi chiama a li me' figghi!» Mentri la vecchia cci fa livari lu terzu àbbitu, lu Riuzzu smaniannu si susi, si mètti a grancicuni e va a vìdiri. Idda levasi lu terzu àbbitu, e grida, ma cu 'na vuci ca li­ vava l'arma: Anna! lu Riuzzu, a quattru pedi curri e va nna la càmmara, e trova a sò matri ca avía affirratu a Anna, e la stava sdivacannu dintra la quadàra d'òg­ ghiu. 'Un vitti cchiù di l'occhi, puvireddu! afferra a la vecchia pi li pizzi di la nèspula, e la jetta 'nta la qua­ dàra. Poi s'abbrazza e si vasa a Anna. Cercanu li fgghi, e lu cucineri cci li cunsignau beddi sani e chini di vita. A manu a manu niscèru li capituli, e si 'nguaggiàru. Lu cu­ cineri appi un gran cumprimintuni, e Iddi arristaru filici e cuntenti E nui semu ccà e nni munnamu li denti. Palermo."
  },
  {
    "text": "'Na vota si cunta e s'arriccunta ca cc'eranu du' soru: na ricca e na povira, ch'avíanu dui figghi fimmini; na l'unu, tuttidui picciutteddi. 'Na jurnata la ricca chia­ mau a la povira, e si fici ajutari a fari lu pani. Comu sfurnau, pigghia du' cusuzzi minuti e cci nni duna na a sò figghia e na a sò niputi: «Tini', vajìti a jinchiri 'na quartaredda d'acqua» Mentri chi li picciutteddi eranu a la funtana, veni e veni 'na vecchia. «A tia, dici, mi la duni ssa cusuzza minuta?» E la figghia di la ricca: «Oh, dici, veru!» La vecchia si vôta cu la figghia di la povira: «A tia, mi la duni ssa cusuzza minuta?» «Tini', pigghiativilla.» La vecchia si la pigghiau bella cuntenti e cci dissi: «Chi pozzi addivintari cchiù bed­ da di lu Suli, e quannu ti pettini ti cadissiru di la testa petri domanti, petri priziusi, oru, argentu, e furmentu. «E a tia (si vôta poi cu la figghia di la ricca), chi pozzi addivintari làdia comu la pesta, cu la facci crafocchi cra­ focchi, pizzuliata di l'aceddi, e quannu ti pettini chi ti cadissiru di la testa pidocchi, linnini e culorvi tanti.» Basta, li du' picciuteddi turnaru ognuna a la sò casa e si jeru a curcari pi li fatti so'. Lu 'nnumani la povira va pri pittinari la figghia: «Oh chi beni di Diu! Oh chi ricchizzi!» E cci vidi cadiri petri domanti, oru, argentu e furmentu. La ricca pettina a sò fgghia: «Oh chi castíu di Diu! Ah ca sugnu cun­ sumata cu tutti sti culorvi! E comu fu, e comu abbinni!» e si misi a pilari tutta. Doppu 'na piccaredda di jorna, la povira mannau la picciuttedda nni la ricca pri fàrisi 'mpristari lu cirnigghiu. «Ma duna accura sai! nun cci l'hai a diri pirchì mi servi, a la zia. Si ti spija, dicci ca eu hê cerniri antìcchia di cìnniri.» 'Nca, idda, la fig­ ghia, fici accussì. Ma la zia, ca era 'ntrinsichèra, si metti a spijari, a dumannari chistu e dumannari chiddu, e: «Dimmillu; » e: «A mia mi lu pôi diri,» fina chi la picciuttedda cci lu dissi: «Ora chi voli, zia? avemu a spàrtiri lu furmentu di l'oru e li petri domanti.» «E dunni vi vennu sti ricchizzi?» «Accussì e accussì.» «Ah va beni (dissi 'ntra d'idda la ricca), pri chissu mè figghia addivintau brutta e fa pidocchi e culorvi, e chi­ sta, bedda, e fa tisori: nun dubbitari, ca ti l'hê fari chian­ ciri a tia e a ssa vecchia strja chi cci curpa!» Passau tempu, e la soru póvira (ma ora avia un mas­ senti di ricchizzi) chiamò a sò figghiu, (ca nn'avia unu nicareddu), e cci dici: «Te' tutti sti domanti e petri culòvrii come in tutta Sicilia). priziusi, va' a 'bbannìali sutta lu palazzu di lu Re, e cci li vinni, ca nni sarvamu li dinari.» Lu picciutteddu, mitte­ mu ca si chiamava Jachinu, avi fattu zoccu cci dissi la matri. Lu Re si lu fici acchianari susu: «A tia, dici, e dunni ti vennu tutti sti tisori ca mancu li pussedu eu?» «Maistà, dici, accussì e accussì va lu fattu.» «E beni, dici lu Re, eu vogghiu annunca canusciri a tò soru, ca siddu è veru zoccu mi cunti, eu mi la spusu e la fazzu Riggina.» Lu 'nnumani 'mpaja cavalli e carrozzi: «Avanti, a la casa di la figghia di Biancuciuri.» Comu arrivau: «Oh chi giuvina bedda cchiù di lu Suli! Oh chi ricchizzi chi cci cadinu di la trizza! Olà, chista sia mè mugghieri! nenti 'mporta ca nascíu a bàscia furtuna, e puvuredda; lu Re fa la Riggina!» Cci avi datu l'aneddu e dici: «Facitila vèstiri di Rigginedda, cusìti vesti e mantigghi a battagghiuni, e mannatimilla a lu palazzu, subbitu chi vi mannu la 'mmasciata.» Jetta 'na manata tanta di dubbuluna a la genti di 'nta la via e si nni tor­ na a palazzu. Cunsidirati la matri di Catarina (mittemu ca la picciotta si chiamava Catarina) com'era cuntenti! «Haju 'na figghia cunsulata!» jia dicennu tutta allegra. Ma sò soru aggruppava fila, e si facía li vudedda pizzi pizzi, e pinsava comu putissi sfuàri contra sò niputi. 'Nta stu mentri chi lu Re mannau la 'mmasciata, chi si va a cummina? Ca avia murutu la matri di Catarina, e perciò la zia l'appi a 'ccumpagnari. Ma chi fa, la birban­ ti! si porta puru a sò figghia, e a Jachinu, ca 'un ni putía fari di lu menu. Supra mari, cci leva l'aneddu a Catarina, e tùppiti la jetta 'n funnu. Jachinu vitti tutti cosi; ma scantànnusi 'nfazzi ch'anniava puru a iddu, si fincíu ca durmia. Idda cci metti l'aneddu a sò figghia, e la porta a lu Re. «Oh com'è canciata! e comu fu?» «Chi voli, Maistà (dici la matri ) l'aria di lu mari fu; ora, a pocu tempu s'arrisetta.» Jamu a Catarina. Comu affunnau sutt'acqua, si la pig­ ghia la Sirena di lu mari e si la porta a li so' càmmari sutta. «Vidi quantu ricchizzi chi aiu! cci dici a Cata­ rina. Chisti su' tutti a tò disposizioni. Quannu 'un cc'è nuddu, niscemu all'aria e ti diverti fora; quannu vennu pirsuni, allarga l'acqua e nni sammuzzamu». Jamu ora a Jachinu, ca l'avìanu fattu guardianu di llu­ chi a la praja di lu mari. Mischineddu, chiancía sempri pri sò soru Catarina, e nun avia paci nè notti nè jornu. Lu scontranu li fati: «Zittu, Jachinu, ca ora ti 'nsigna­ mu unn'è tò soru, e tu la pôi vidiri e cci pô' parrari ogni jornu. Vidi ca l'avi la Sirena di lu mari: comu tu junci a la praja, metti a cantari accussì: elettronica Manuzio] Ah Sirena di lu mari, Bellu pisci mi fa' fari, Com'àncilu canti, e l'aceddi addurmisci, Mannami a mè soru ca m'abbidisci! e vidi ca tò soru veni.» Jachinu accussì fici: junci a mari e canta la canzunedda di li fati. Catarina lu 'ntisi allura. «O matri Sirena, mi cci manna?» La Sirena, la scati­ nau di la sò catina di setti magghi e la fici nèsciri: «Parra cu tò frati, e po' torna, ca t'aspettu.» Accussì fici: «Oh fratuzzu meu!» «Oh suruzza mia!» S'abbraz­ zaru e vasàru, e stettiru 'nzèmmula un pezzu. Idda si scutulau li capiddi e cci cascau tant'oru e tanti petri do­ manti e argentu e furmentu, e l'ochi si ficiru li vozzi tan­ ti. Mentri chi turnavanu a lu palazzu jianu cantannu tutti: «Cò, Cò, di mari vinemu, Di petri domanti sàzii semu Di la figghia di Biancuciuri, Ch'è cchiù bella di lu Suli. Cò, Cò, Cò.» L'aggenti li taliavanu comu tanti locchi: «Senti, senti chi cantanu!» e ogni jornu facianu sempri la stissa can­ zuna. Lu Re arristava cuntintuni ca vidia l'ochi sàzii e belli grassi: ma 'nfini vinni a sintiri di l'aggenti zoccu cantavanu l'ochi a lu ritornu. «Comu! Comu! dici; quantu sentu! Ddocu machina cc'è!» E chiama a Jachi­ un. «A tia, l'ochi chi cosa vannu di corpu?» «Mai­ stà, accussì ed accussì.» «Ah, dici, chista mè mug­ ghieri è! Jachinu, senti ch'avi' fari, 'na vota ch'è 'ncatinata e nun si nni pô vèniri, dumànnacci chi cci voli pri scati­ nalla. Dicci chi idda a la Sirena si la pigghia cu li boni, e si lu fa diri.» Jachinu lu 'nnumani va a mari a lu solitu; chiama a sò soru, e cci dici tuttu quantu. «Va beni:» dici idda; va nni la Sirena, e si metti a pittinalla, a fàricci carizzi e a dìricci duci paroli. Discurri di ccà, discurri di ddà, a la fini cci dici: «O matri Sirena, e si avi mali vossia, ca mi voli tantu beni, com'hê fari eu? Certu ca li pisci mi mancianu: chi cci vurria pri nèsciri eu di ccà?» «Ih, figghia! setti grossi mazzi di ferru cci vonnu chi battinu tutti 'nta un bottu, fatti di setti mastri tutti setti frati e tutti 'nta un jornu, e allura si rumpinu tutti li setti magghi di la catina tua.» Catarina cci cuntau tutti cosi a sò frati. Lu Re, ca la testa l'avia ddà, comu lu vitti cci dissi: «Jachineddu, chi facisti?» «Maistà cci voli chistu e chistu, e s'avi a fari accussì e accussì.» Subbitu fattu! Hannu priparatu ogni cosa. Jachinu chiama a sò soru; li setti frati mastri battinu li setti mazzi, e la catina si rumpi. Lu Re s'avi misu 'n gruppa a Catarina, e vola pri lu palazzu, mentri chi la Sirena, ca 'ntisi lu scrùsciu di la rumputa, affaccia e si pila tutta. «Ah comu la persi! Ah comu la persi!» - «Maestà, così e così» (evacuano oro, argento ecc.). Jamu a lu Re. Ammazza a chidda lària chi avia avutu pri mugghieri, e la fa salari 'nta un varrili a usu di tunni­ na, mittennu a lu funnu la testa e li manu cu l'aneddu. Dipò' cci manna stu varrili a la sòggira. «Tinì', vi manna sta tunnina vostru jènniru.» A stu puntu cc'era la gatta e cci facía! «Meu! meu! dammìnni antìcchia, ca ti lu dicu eu! Meu! meu! dammìnni antìcchia ca ti lu dicu eu! Meu! meu! dammìnni antìcchia ca ti lu dicu eu!» « Ma chi vôi, idda cci dici; no, no, ca mè jènniru a mia la mannau.» E si metti a manciari a man­ ciari, jornu pri jornu: e ogni vota la gatta cci ripricava: «Meu, meu, dammìnni antìcchia, ca ti lu dicu eu!» Quannu junci a lu funnu: «Ah, tradimentu! a mè fig­ ghia m'aiu manciatu! Oh figghia! Oh figghia!» «Eu ti lu vulia diri, arrispunni la gatta, ma tu pirchì 'un mi nni dasti? Ora chiànciti la pinitenza!» Jachineddu fu fat­ tu Ginirali: lu Re e la Riggina si guderu filici e cuntenti, e nui ccà senza nenti. Borgetto."
  },
  {
    "text": "Cc'era 'na vota un mircanti, stu mircanti era maritatu e aveva dui figghi, unu màsculu e si chiamava Ciciruni, na fimmina ed era bedda quantu lu Suli. Cci muríu la mugghieri a stu mircanti, e si maritò arreri. La parrastra avia 'na granni gilusia di li biddizzi di sta sò figghiastra, e cci facia sempri minisprezzi. Lu frati 'un putennu cchiù suffriri sta cosa, pi disfizziatu si iju a mettiri a pa­ truni nni lu Re; e lu Re si lu pigghiau pi cammareri e lu vulía bèniri tantu. Ciciruni avia lu ritrattu di sò soru, e comu truvava tantìcchia di largu, lu niscía e si lu mittía a vasari e a taliari. 'Nta la Curti, 'na cosa ca nn'avìanu 'na certa 'mmìria ca lu Re vulia bèniri a Ciciruni, e cir­ cavanu la menza scusa pi livarisillu di 'mmenzu. 'Na jur­ nata iju unu di chisti nni lu Re e cci cunta ca Ciciruni 'un travagghiava propria, cà avia un ritrattu, e la testa l'avia sempri a stu ritrattu. Lu Re si misi 'n fantasia; poi pi cuitàrisi lu ciriveddu vosi vìdiri lu ritrattu. «Di cu' è stu bellu ritrattu, Ciciruni? Di la tò 'nnamurata, ah!?» «Nonsignura, Maistà; chista è mè soru.» «Tò soru! E tu 'na soru accussì bedda hai? Fammilla a vìdiri!» Ciciruni parti e va nni sò soru pi purtalla nni lu Re. La parrastra comu 'ntisi ca lu Re vulia purtata a sta pic­ ciotta, cchiù cci acchianau la gilusia; ma fncíu. Ciciruni parti e parti cu la soru. La sira cci scura 'nta 'na campa­ gna sularina, e si scontranu cu 'na pocu di fati; na di chisti cci cumprimintau n'aneddu a la soru di Ciciruni e cci dici: «Te', figghia mia: st'aneddu ti servi pi li to' bisogni.» Juncennu a palazzu riali, lu Re arristau alluc­ cutu di li biddizzi di sta picciotta e la vosi pi mugghieri. La cosa si cumminau prestu, e s'hannu maritatu. Lassamu a iddi chi si divertinu e pigghiamu a la par­ rastra, ca avia 'na figghia làdia quantu li botti di lu cu­ teddu, e nun durmia cchiù nè notti nè jornu pi la 'mmìria ca lu Re s'avia pigghiatu a sò figghiastra. 'Na jurnata pigghia a sò figghia e parti pi jiri a Palazzu. Caminu fa­ cennu cci dici: «Vidi ca si tò surastra, la Rigginedda, ti dici d'arristariti nn'idda, tu di no nun cci l'avi' a diri; ar­ restatìcci; ma sai ch'avi' a fari? la sira comu idda si cur­ ca, quannu la senti runfuliari, falla livari di lu lettu e fal­ la jittari a mari; poi fìnciti idda; cùrcati 'nta lu sò lettu, ca Rigginedda arresti tu.» «Sissignura, cci dici la fig­ ghia, vassa lassa fari a mia.» Jùncinu a Palazzu riali e si prisentanu a la Rigginedda. La parrastra comu la vidi, strinci e vasa, strinci e vasa, cci fici tanti millàfii. Dici la Rigginedda a sò surastra: «Suruzza mia, tu vôi ri­ stari ccà cu mia 'na pocu di jorna?» «Sì, ca cci arre­ stu.» E s'arristau ddà, e sò soru cci fici assignari 'na bel­ la càmmara vicina a la sua. tante moine. Ciciruni già avía un gradu suprajuri, cà era frati di la Riggina: e figuràmunni la 'mmìria di l'àutri. Unu di chi­ sti 'na jurnata si fici li piatticedda cu sta surastra pi jit­ tari a mari la Rigginedda. Piatticedda fatti, la nuttata ap­ presso l'hannu pigghiatu jesi jesi, l'hannu chiusu 'nta 'na càscia; ppuhm! a mari. Senza fari scrùsciu, la figghia di la parrastra s'avi misu 'nta lu lettu idda, fincennu ca durmía. A lu Re cci veni 'n pinseri di jìrisi a curcari cu la Rigginedda, (cà sti pirsuni 'ngranni tennu li letti spar­ tuti). Vidennula accussì làdia, 'na cosa ca 'nsiríu; ma poi si pirsuasi ca putía essiri lu canciamentu di lu sta­ tu. Sta picciotta, adduttrinata di la matri, accuminzò a mèttiri mali puncigghiuna contra di Ciciruni. 'Na jurnata unu di la Curti cci dici a lu Re: «Sapiti, Maistà? Cici­ runi avi dittu ca cci abbasta l'arma 'nta 'na nuttata fari un gran jardinu davanti lu vostru Palazzu!» «Veru è, dici la finta Rigginedda: io puru cci l'aiu 'ntisu diri.» Lu Re, ch'era vàsciu davanti, cci critti; si chiama a Ci­ ciruni e cci dici: «Tu hai dittu chistu e chistu: ca t'ab­ dentro na cassa, e l'hanno scaraventata in mare. niugale). basta l'arma 'nta 'na nuttata fari un jardinu davanti lu mè Palazzu; si tu nun fai stu jardinu, io ti fazzu dicapitari di vita.» «Io chistu nun l'aiu dittu, Maistà» cci dici Ci­ ciruni. E «sì, ca l'avi' dittu» e «no, ca nun l'aiu dittu»: lu poviru Ciciruni s'appi a chiùjri la vucca e jirisìnni. «E com'hê fari! mischina mia!» e si metti a chianciri comu un picciriddu. Va a ripa di mari e chiama: «Ah! suruzza mia! Ah! suruzza mia!» E cci cumparisci sò soru, bedda, bedda, ca nun si pò diri, 'ncatinata di (da) la Sirena di lu mari. «Chi hai ca chianci, fratuz­ zu mio?» «E ch'aiu ad aviri! ca lu Re voli ca io faz­ zu un gran jardinu, 'n tempu 'na nuttata, davanti lu sò Palazzu! Io sti cosi comu l'aiu a fari?» «E pi chissu avi' a chianciri, loccu?! Dicci sì, ca lu jardinu ti lu fazzu io.» E subbitu, 'ncatinata e bona, pigghia l'aneddu chi cci avìanu datu li fati e lu nesci. «Cumanna, patruna!» dici l'aneddu. «Cumannu ca stanotti si fa­ cissi un gran jardinu davanti lu Palazzu di lu Re.» 'Nta un dittu e un fattu: la sira scura lu tirrenu scàpulu, lu 'nnumani matinu si trova stu gran jardinu cu arvuli e ciuri ca 'un si nn'avianu vistu mai. Affaccia lu Re: «Oh! chi cosa maravigghiusa! Bravu, Ciciruni!» Appressu jorna: «Maistà, lu sapiti chi dissi Cicici­ runi? Cci abbasta l'arma 'nta 'na nuttata fari 'na bella funtana 'mmenzu lu jardinu.» «Veru è: dici la finta Rigginedda; io puru cci l'aiu 'ntisu diri a Ciciruni.» Lu Re, 'nfurgiùtu, chiama a Ciciruni e cci dici: «Tu di­ cisti ch'avi' a fari 'na bella funtana 'mmenzu lu jardinu 'n tempo 'na nuttata...» «Io un nni sàcciu nenti.» «O lu sai o nun lu sai: stanotti avi ad essiri funtana; e si nun la fai, si' dicapitatu di vita.» Si parti arreri Ciciruni e va a chianci a ripa di mari: «Ah! suruzza mia!» «Chi hai?» cci dici sò soru. «E chi aiu ad aviri! ca lu Re voli fatta 'na funtana 'mmenzu lu jardinu 'n tempu 'na nuttata. 'Unca lu jardinu 'un cci abbastau?!» «E pi chissu chianci? Dicci sì, ca t'ajutu io.» La notti nesci l'a­ neddu: «Patruna, cumanna!» «Cumannu ca giustu davanti lu Palazzu si facissi stanotti 'na bella funtana 'mmenzu lu jardinu.» Un dittu e un fattu: lu 'nnumani agghiorna 'na bella funtana. Lu Re affaccia e la vitti, e cci piacíu assai, e dissi: «Bravu, Ciciruni!» E li 'mmiriusi cchiù si facìanu li vudedda fradici. Ddoppu jorna: «Sapiti, Maistà? Ciciruni dissi ca cci abbasta l'arma 'nta 'na nuttata arricògghiri 'nta lu jardinu tutti sorti d'aceddi di tutti sorti di culuri.» La finta Riggined­ da cci accurdau: «Sì, veru è; sta cosa l'aiu 'ntisu io.» Lu Re chiama a Ciciruni e cci spija siddu era vera sta cosa. Ciciruni cci jurau e cci spirgiurau ca sta cosa nun l'avia dittu; ma lu Re 'un cci vosi cridiri e cci dissi: «No, tu l'avi' dittu, e l'avi' a fari. Dumani, o tutti sorti d'a­ ceddi di tutti sorti di culuri, o dicapitatu di vita!» Ciciruni si nni iju 'n'àutra vota a ripi di mari arripitan­ un: «Ah! suruzza mia! Ah! suruzza mia!» Cci ac­ cumpari sò soru: «Chi hai, fratuzzu mio?» «E ch'aiu ad aviri! Ora lu Re dici ca io m'aiu avantatu ca 'nta 'na nuttata m'abbasta l'arma di fàricci truvari 'nta lu jardinu tutti sorti di aceddi di tutti sorti di culuri!» «E bonu! nun ti cunfunniri, t'ajutu io.» Pigghia l'aneddu: «Patruna, cumanna!» «Cumannu ca 'nta ssu jardinu cci fussiru tutti sorti d'aceddi, di tutti sorti di culuri.» 'Nta un dittu e un fattu lu jardinu fu chinu di tutti sorti d'aceddi di tutti sorti di culuri. Lu 'nnumani lu Re s'arru­ spigghia e senti un gran ciuciulíu; si susi e vidi sta bil­ lizza ca 'un si l'avirría figuratu mai. Tutto prijatu: «Oh chi billizza! Ma stu Ciciruni è un gran picciottu!» Figuràmunni chiddi di la Curti e la finta Rigginedda? La 'mmìria cci manciava l'occhi. 'Un avennu cchiù unni puncìllu, niscèru a diri ca Ciciruni s'avantava ca nna lu Palazzu passava cchiù iddu ca lu Re. La Rigginedda ca stava sempri a l'aricchia di lu Re: «Sì, veru è, cci dici; chistu l'aiu 'ntisu cu l'aricchi mei. «E quann'è chissu, asrispunni lu Re, cci fazzu avvìdiri a stu prisin­ tusu si passa cchiù iddu ca io!... Chiamatimi a Ciciruni!» Veni Ciciruni, e lu Re si lu 'mpaja davanti e cci fa 'na sparatuna; poi pi tuttu cunchiujmentu cci dici: «Ora finemula: vattinni di ccà, e 'un si nni parra cchiù. D'ora nn'avanti la tò casa è lu gaddinaru; ddà a guardari ochi; ma sta' attentu a fatti toi: la prima chi manca, guai pi tia!» Ciciruni si nni scinni, si pigghia l'ochi, e si li porta a ripi di mari. A ripi di mari si misi a chianciri: «Ah, suruzza mia!» Cci cumpari sò soru. «Lu vidi ah! ora a guardari ochi mi misi!» «E chi ti cunfunni!? Ora pensu io.» E ddocu si strizza li so' capiddi ch'eranu tanti fila d'oru; e chi vulistivu vìdiri? di 'na trizza cci cadi òriu e frumentu, e di 'n'àutra trizza petri priziusi e do­ manti. L'ochi si misiru a manciari: e mancia chi ti man­ cia, mancia chi ti mancia, s'agghiutteru na di tuttu. Ci­ ciruni si licènzia cu sò soru e vôta pi lu Palazzu. Comu l'ochi tràsinu a Palazzu cantanu: «Di mari vinemu, E sàturi semu, Cc'è la soru di Ciciruni Ch'è cchiù bedda di lu Suli.» Sta cosa la 'ntisiru tutti, e la 'ntisi puru lu Re. «E chi cunsisti chistu? dici lu Re; e chi cunsisti?... Io vog­ ghiu vìdiri chi è sta cosa.» E si misi a li vigghi di Ciciru­ ni. 'Na jurnata pensa di giustu di stracanciàrisi di vistitu, e comu Ciciruni niscíu cu l'ochi, lu Re cci iju dappressu adaciu adaciu. Vidi firmari a ripi di mari a Ciciruni e cci senti diri: «Ah! suruzza mia! Ah! suruzza mia!» Cumpari sò soru 'ncatinata a lu solitu. «Chi hai?» «Lu vidi? mi misiru a guardari ochi!» Quannu lu Re vit­ ti sta rara facci e di 'na trizza cci cadía òriu e furmentu, e di l'àutra trizza petri priziusi e domanti, dici 'ntra iddu: «Oh chi rara facci! Assimigghia tutta a la soru di Ci­ ciruni quannu mi maritai!» E chi fa? torna a Palazzu e aspetta a Ciciruni. Veni Ciciruni cu l'ochi, e l'ochi canta­ un: «Di mari vinemu, E sàturi semu, Cc'è la soru di Ciciruni Ch'è cchiù bedda di lu Suli.» Sintennu chistu lu Re si chiama a Ciciruni e si fa cun­ tari tuttu chiddu ch'avía fattu 'nta la matinata. Ciciruni pi lu scantazzu ch'avia cci cuntau pani pani, vinu vinu. «Ora va, cci dici lu Re, ora tu hai a jiri nni tò soru e cci avi' a spijari chi cci voli pi libbiralla di la Sirena di lu mari.» Accussì fici Ciciruni. Sò soru com'appi sta 'mma­ sciata accuminzau a fari tanti carìzzii a la Sirena di lu mari; poi si cci abbrazzau a lu coddu e cci dissi: «Ah, matri mia, quantu vi vògghiu beni io!... Ma livatimi 'na cusiritati: nui sempri ccà avemu a stari?» «Sì, figghia mia, massimamenti io. Pi tia lu rimediu cci sarria, ma è 'mpussibili.» «E io chi nn'aiu a fari di mia? Li fig­ ghi chi si spartinu di la matri? Io lu vulia sapiri pi cusiri­ tati.» «Figghia, pi tu nèsciri di ccà, sai chi cci vurris­ siru? cci vurrissiru setti frati, e sti setti frati avissiru a esseri tutti aguali, e poi setti spati, ognunu la sò spata; comu tu nesci di lu mari 'ncatinata, tutti 'nzèmmula, un corpu a la catina! e accussì arristassi libbira. Ma chistu è 'mpussibili, figghia mia!», Lu 'nnumani Ciciruni sappi na di tuttu, cà sò soru cci cuntau tuttu l'affari. Ciciruni sata a palazzu e cci lu cun­ tau a lu Re. Lu Re dissi: «'Un criju ca 'nta tuttu lu munnu sti setti frati 'un s'hannu a truvari....» E si misi a scriviri di ccà e di ddà pi capitari sti setti frati. Ddoppu tempu, ca lu tempu cci vosi, sti setti frati s'attruvaru, e comu lu Re li vitti, li fici vèstiri tutti aguali e cci dissi zoccu aviànu a fari. Iddi avanti cu Ciciruni, lu Re ap­ pressu 'n carrozza. Arrivaru a ripi di mari: «Ah! su­ ruzza mia, chiama Ciciruni, ah! suruzza mia!» E nesci sò soru 'ncatinata di la Sirena di lu mari. Li frati ch'era­ un pronti, jettanu cu un corpu di spata e tagghianu di nettu la catina. Lu Re avi currutu, s'avi pigghiatu la Rig­ ginedda, si l'avi misu 'n carrozza, Ciciruni cu iddi; subbi­ tu a Palazzu. A Palazzu la soru di Ciciruni cci cunta tut­ ta lu passatu. La surastra comu la vitti fici la morti ch'avia di fari. Ddoppu du' jorna lu Re tinni 'na gran tavula, e 'mmitau a tutti li Granni di Curti. Discursu porta discursu, mentri mancianu e si divertinu, lu Re dici: «Ora, cu' avi fattu mali a sta giuvina (sintennu parrari pi la soru di Ciciru­ ni) chi si miritassi?» Arrispunni bottu 'ntra bottu la sura­ stra: «Chi si miritassi? esseri pigghiata e sdirrubbata di lu finistruni appinninu.» Mancu cci avia nisciutu la ventu di 'mmucca, ca li servi l'hannu pigghiatu, e l'hannu sdirrubbatu di lu finistruni appinninu. La parra­ stra appi ordini di un' 'ncugnari cchiù a Palazzu, ca 'un lu sapianu ca la birbanti avía statu idda; e Ciciruni fu fattu lu primu Granni di Curti. Iddi arristaru filici e cuntenti E nui semu ccà e nun facemu nenti. Palermo."
  },
  {
    "text": "Cc'era 'na vota un mircanti cu quattru figghi fimmini e unu màsculu. Lu cchiù granni era màsculu, un beddu figghiu, e si chiamava Burdilluni. Dunca chisti, di li tan­ ti ricchizzi vutàru, e s'arridduceru a la vera miseria. Ddoppu tempu stu mircanti iju limusinannu; 'nta lu megghiu chi si va a cummina? la mogghi niscíu gràvita. Burdilluni vidennu sti miserii cci vasau li manu a lu pa­ tri e a la matri, si 'mmarcau jennusìnni 'n Francia. Era omu 'struìtu, e comu arrivau si 'mpalazzau 'nta lu palaz­ zu di lu Re e arrivau a Capitan Ginirali. Lu cuntu 'un metti tempu: la mogghi di lu mircanti ridutta cchiù di cchiù a li miserii, cci dissi a sò maritu: «Sa' chi ti dicu ? vinnèmu la tavula di manciari (ch'era l'unica cosa chi cci arristava) e circamu di fari li cosi di la panza.» Passanu li robbi-vicchiara, li chiamaru, cci vinneru dda tavula. Lu mircanti accattau tuttu lu nicissariu, e dui pezzi li lassau pi la mammana. Vìnniru li dulura, parturisci e fa 'na billissima figghia fimmina, di billizzi sparaggiati, ca nun si nn'avianu vistu mai. Vidennu sta picciridda accussì bedda, lu patri e la matri cuminciaru a chianciri dicennu: «Figghia, 'nta quali miseria nasci­ sti!» La picciridda crisci, crisci, e quannu avía, dicemu nui, un sidici misi, accuminzau a jiri sula; e jennu jennu si jittava 'mmenzu la pagghia unni durmianu sò patri e sò matri. Un jornu jucannu 'mmenzu la pagghia, afferra un pugnu di munita d'oru: «Mamma, mamma, dici, belli, belli!» La matri 'un cci vidi di l'occhi, cci li leva di li manu e si li 'nfila 'nta lu pettu, si fa 'mpristari un guardaspaddi e si nni va a la Vucciría. Accatta chistu, accatta chiddu, fa 'na spisa di piaciri; e a la menzijornu cci fu 'na festa e si manciau a vucca china. Lu patri cci dissi a la picciridda; «E unni li pigghiasti li lustri?» «Ccà, papà,» cci dici la picciridda; e lu porta 'nta un pirtusu sutta la pagghia, ca cc'era 'na giarra china di mu­ nita. 'Nfilanu li manu, e pigghianu tanti dinari ca nun si ponnu diri. Accussì accuminciaru a sullivàrisi e jisàri la testa e addivintaru com'eranu prima. Quannu la picci­ ridda appi quattr'anni, lu maritu dissi a la mugghieri: «Mugghieri mia, ora mi pari l'ura di falla 'nfatari a Pip­ pina; (ca a sta picciridda cci avìanu misu Pippina); idda bedda cc'è, li picciuli l'avi: cu' cci pò diri di no?» Adunca si la purtaru 'n carrozza a Menzumurriali, unni gghia per qualche cosa che dia loro ni ll' occhi. voce bamminesca per significari monete d'argento o d'oro ec. sè stesso, che nasce dall'avere. connuce a Monreale. cc'eranu quattru soru: ddà tira lu lazzu a li cucchieri, scinni e trasi nna ddi quattru soru. Iddi cci dissiru ca cci vulìanu certi cosi ca s'avìanu a priparari, e ca sti cosi li vulìanu truvari Duminica a la casa d'iddu, e ddà facìanu tuttu. Dunca la Duminica sti soru scinneru 'n Palermu; truvaru tuttu priparatu; si lavaru li manu, 'mpastaru 'na pocu di farina di Majorca, e ficiru quattru belli pastizzi e li mannaru a 'nfurnari. La mugghieri di lu furnaru ddop­ pu un pizzuddu accumenza a sèntiri un ciàuru ca era 'na musía; chi fa? pigghia un pastizzu di chiddi, si lu man­ cia, e nni fa subbitu unu comu vinni vinni, farina urdina­ ria, acqua lorda di lu scupazzu: poi 'na cosa liscia liscia di supra, e lu cunfusi cull'àutri tri. Comu li pastizzi fôru a Palazzu, la prima fata trincia, e dici: «Io 'nfatu a tia bedda giuvina, ca quantu voti ti spirùgghi li to' ca­ piddi, tanti ti pòzzanu càdiri petri e perni priziusi.» «Ed io, dici la secunna, ti 'nfatu, di (da) fàriti addivintari cchiù bella chi nun sì.» Si susi la terza: «Ed io ti 'nfa­ tu ca tutti li frutti chi tu vôi fora tempu, subbitu chi pòz­ zanu essiri purtati davanti a tia.» Si susi la quarta e cci dici: «Io ti 'nfatu...» e comu 'nfila lu cuteddu, e dici io ti 'nfatu, sgriccia la cinniri di lu scupazzu chi cc'era 'nta lu pastizzu, cci va 'nta l'occhiu a la fata e l'annorva. «Ah!.. chi duluri!.... Pi stu mali chi m'avi' fatto, io ti faz­ zu 'na mala fataciumi: ca quànnu vidi lu Suli, pozzi ad­ divintari serpi nìura!» E spireru li fati. Lu patri e la matri a sta gran petra di l'aria ristaru 'ntra un gran chiantu, pinsannu ca la picciridda un puteva vì­ diri Suli. Lassamu a iddi, e pigghiamu a Burdilluni, ca 'n Fran­ cia cuntava mari e munti di ricchizzi di la sò casa, cu tuttu ca sapía ca a la sò casa 'un cc'era cchiù un gurànu; e pi chistu era rispittatu di tutti, pirchì a stu munnu: Cu' nesci fora di lu sò paisi, si soli diri ca si finci Conti, Duca e Marchisi. Lu Re 'na jurnata vosi vidiri s'eranu veri li ricchizzi di Burdilluni; e manna un Cavaleri 'n Palermu, e cci duna lu latinu a cavaddu di zoccu avía a fari. Lu Cavaleri veni 'n Palermu, cerca di lu patri di Burdilluni, e trova un Palazzu cu lu sò guardapurtuni, cu li so' càmmari a oru zicchinu, cu li so' cammareri e criati a la 'ngranni. Lu patri di Burdilluni lu ricivíu cu tanti ci­ rimonii, lu 'mmitau a tavula cu iddu, e quannu cuddau lu Suli fici vèniri a Pippina. E ddocu lu Cavaleri ristau 'ncantatu di la tanta biddizza di sta giuvina, ca un nn'a­ vía vistu mai lu paru. Torna 'n Francia, e cci cunta lu tuttu a lu Re. Lu Re chiama a Burdilluni e cci dici: «Burdilluni, vai 'n Palermu, corri a la tò casa e portami a tò soru Pippina: o avi la testa sana o avi la testa rut­ ta.» Burdilluni un ni capíu nenti, pirchì iddu 'un ni sa­ di Peppina, la voleva comunche ella fosse, vergine o no. pía nenti di sta soru; ma puru partíu. Menti pi mia. Burdilluni avía 'na picciotta ca si cci avía amicatu tempu avanti. Chista vosi jiri cu iddu; e quannu juncèru 'n Palermu e vitti a Pippina, nn'appi 'na mmìria granni, e si misi 'n testa ca cci avía a fari perdiri la sorti di lu Re di Francia, e ca Riggina cci avía a 'ddivintari idda. Bur­ dilluni junci 'n Palermu, va a la casa, si 'nforma di tutti cosi, si detti a 'ccanusciri, ed era cuntintuni. Passati 'na pocu di jorna, Burdilluni parti: «Bàciu la manu, Papà.» «Addiu, figghiu mio.» «Addiu Pippina.» «Addiu mamà, addiu suruzzi.» E parteru. Pi jiri a Parigi di Francia prima si va pi mari e poi si va pi terra. Dunca Burdilluni la chiuiju bona bona a Pip­ pina e nun cci fici vìdiri mai 'na raja di Suli. Tuccannu terra, la fici mettiri 'nta 'na littica 'nzèmmula cu l'amica sua; e sta birbanti avía 'na rabbia granni, pinsannu ca s'avvicinavanu a lu Palazzu, e ca juncennu ddà, Pippina addivintava Riggina, e idda arristava mugghieri di Gini­ rali. E accumenza a diri: «Pippina, grapemu ca m'ac­ cùpu!» «No, soru mia, ca m'arruini.» «Pippina, io m'accùpu.» «Ma comu pò essiri!...» E ddoppu: «Pippina, io moru.» «Pôi mòriri ad annu, io nun ti pozzu gràpiri.» «Ah! chistu cc'è?» dici l'amica; pig­ ghia un timpirinu, e sfunna lu còriu di la littica; comu ca illecita. sempre detta dal popolo Parigi di Francia. sfunna lu còriu, trasi la raja di lu Suli, e la Pippina addi­ venta serpi nìura e sata di la littica e si jetta nna lu jardi­ un di lu Re, ch'era ddà vicino, e spirisci. Burdilluni mu­ ríu; dici: «E com'aiu a fari, ca lu Re voli a mè soru! Ah! mischina mia!» «E chi paura hai? dici l'amica; dicci ca tò soru sugnu io, e finisci.» Burdilluni si pirsua­ si, e accussì fici. Ma lu Re comu la vitti dissi: «E chi­ sta è la billizza sparaggiata? Ma basta: parola di Re, e mi l'aiu a maritari.» Dunca si la maritau, e stava cu idda. Ma a Burdilluni 'un cci putía paci: idda cci avía fattu perdiri la soru, idda l'avía lassatu!... Nn'avía na rabbia ca nun si pò cridiri. La birbanti si nn'addunau, e 'na jurnata cumincia a machiniari comu livàrisi di 'mmenzu puru a iddu; e cci dici a lu Re: «Maistà, io sugnu malata, e vogghiu ficazzani.» Era fora tempu, e lu Re dici: «E com'hê fari a circaritilli?» «Nenti, dici idda, dicìtilu a Burdilluni, e Burdilluni vi li trova.» «Burdilluni!» «Maistà!» «Va' a cògghiri quat­ tru ficazzani pi la Riggina.» «E unni l'hê cògghiri di sti tempi?» «'Un ni sàcciu nenti: ficu hannu a essiri; masinnò la tò testa.» Burdilluni affrittu e scunsulatu si nni scinni 'nta lu jardinu, e si metti a chianciri. Ddoppu un pizzuddu cci cumparisci sò soru, e cci dici: «Chi hai?» «E ch'hê d'aviri? Lu Re, accussì e accussì.» «Va beni; cci rispunni idda: io appi la fataciumi e ti pozzu dari frutti fora tempu; te' ccà.» Iddu, cuntintuni, acchiana nni lu Re, e cci li porta. Lu Re cci li duna. Idda ca era gràvi­ ta si li tussichiau. Ddoppu jorna, pitittu di varcòca; e Pippina cci feci aviri li varcòca; poi pitittu di ciràsi; e Pippina cci manna lì ciràsi. A li setti misi cci veni pitittu di pira; pira 'un cci nni potti dari, pirchì sta cosa mi l'avía scurdatu la fataciumi era pi tri cosi: ficazzani, varcòca e ciràsi. Burdilluni fu cunnannatu a morti; e dumannau pi gra­ zia ca la purpània cci l'avìanu a fari dintra lu jardinu riali. «Ti sia cuncessu», cci dissi lu Re. Fu 'nfurcatu, e sipillutu. La Riggina allura fu cuntenti. 'Na nuttata la mugghieri di lu giardineri senti sti paroli: «Ah frati mio Burdilluni, Tu si' sipurtu 'nta sti nìuri virduri, La tò amica si guarisci cu lu tò patruni!» Arruspigghia a sò maritu! «Senti, maritu miu!» E vidinu un'umbra nìura! A lu 'nnumani lu giardineri va nna lu jardinu pi fari lu mazzettu a lu Re, e trova li pam­ pini chini di perni e petri priziusi, pirchì Pippina la sira si l'avía strizzatu li capiddi e cci avìanu cadutu tutti ddi belli cosi. Quannu lu Re vitti dda nuvità dissi: «E d'unni vi vinniru sti belli gioj?» «Maistà, l'avemu tru­ vatu 'ntra lu jardinu.» La notti chi vinni, lu giardineri vero di lu verbo tussichiari.) s'appustau cu la scupetta. A la menzannotti, la stissa cosa di la notti prima: nesci un'umbra e dici: «Ah frati miu Burdilluni, Tu si' sipurtu 'nta sti nìuri virduri, La tò amica si guarisci cu lu tò patruni!» Lu giardineri 'na cosa ca si scantau, 'mposta la scupet­ ta e stava pi sparari; ma l'umbra cci dici: «Nun mi sparari, ca sugnu carni vattiata e crisimata comu a tia; accòstati e vidi cu' sugnu.» Lu giardineri s'accosta; idda si sulleva un velu ch'avía davanti la facci, e cci lassa vi­ diri ddi soi billizzi sparaggiati. Allura cci cunta tuttu lu passaggiu, e lu prega di diri a lu Re ca idda l'aspetta ddà pi lu 'nnumani a sira. Lu 'nnumani matinu lu giardineri fa lu solitu mazzettu, cci trova arreri perni, e àutru pin­ seri nun avi ca chiddu di jiri nni lu Re e cuntàricci lu tuttu. Lu Re allucchisci, e lu 'nnumani a sira scinni cu lu giardineri 'nta lu jardinu. A la solita ura eccu ca spunta l'umbra, e tutta affritta e scunsulata dici: «Ah! frati mio Burdilluni.» Lu Re s'accosta: idda cci cunta tuttu lu passatu e poi si sulleva lu velu. Lu Re allucchisci, e a lu­ l'urtimu cci spija chi cci voli pi libbiralla. «Chi cci voli? Cci voli ca tu dumani partissi c'un cavaddu ca cur­ ri comu lu ventu, vai a lu ciumi Giurdanu, quannu si' vi­ cinu, ti cali; ddà trovi quattru fati chi si lavanu, na avi 'na scocca virdi a la trizza, na 'na scocca russa, na 'na scocca cilestri, na 'na scocca bianca. Affèrracci li trusci cu li robbi; iddi li vonnu; nun cci li dari, sai! Quannu iddi ti jettanu li scocchi, e quannu l'urtima si tagghia 'na trizza di li so' capiddi e ti la jetta, allura cci li lassi, ed è livata la mè mala fataciumi.» Lu Re 'un vosi sapiri àutru: lu 'nnumani matinu all'arba parti e va fora regnu. Camina, camina, ddoppu trenta jorna e trenta notti junci a lu ciumi Giurdanu, trova li fati comu cci avia dittu la vera soru di Burdilluni e fa tuttu chiddu chi cci avia dittu idda. Com'appi 'mmanu ddi scòcchi e dda trizza: «Ora vi lassu, cci dici, e mi nni vaju, ma nun dubbitati, ca mi sapirrò livari l'obbrigu.» E turnau a lu sò regnu. Curri subbitu nni lu jardinu, chiama la serpi, la tocca cu la trizza; e idda addiventa subbitu 'na bella pic­ ciotta, ca accussì bedda 'un cci avia statu mai. S'attacca la trizza 'n testa e 'un appi cchiù scantu di nenti. Lu Re chiama lu giardineri e cci dici: «Ora senti zoccu hai a fari: Ti pigghi un gran vascellu, ti 'mmarchi la soru di Burdilluni, e parti di notti; quannu hannu passatu 'na pocu di jorna, torna a lu portu, jisa bannera furastera, e lassa fari a mia.» Lu giardineri accussì feci: e la notti stissa partíu. Ddoppu tri jorna aggira, jisa bannèra, dice­ mu nui, 'ngrisa. Affaccia di lu sò palazzu lu Re cu la Riggina e dici: «E cu' vol'essiri stu vascellu? Ah! ora mi nn'addugnu: è unu di li mei parenti. Jàmucci!» La Riggina, ch'era pizza-avanti-furnu, si vesti 'nt'ôn vìdiri e svìdiri e tutti dui fôru a bordu. Comu idda vitti la soru di Burdilluni dici 'ntra idda: «Si io nun sapissi ca la soru di Burdilluni è serpi nìura, dirria ca chista è la soru di Burdilluni...» S'abbrazzaru, si vasaru, e scinneru 'n terra. Junti a lu palazzu, tutti dui, lu Re e la Riggina, stavanu ammirannu li billizzi rari di la soru di Burdilluni. Dici lu Re a la Riggina: «Ora dimmi, cui fa mali a sta donna, chi castigu miritassi?» «Ah, rispunni la Riggina, e cu' vol'essiri ddu sciliratu chi facissi mali a sta gioia?» «Ma si cci fussi, chi miritassi?» «Miritassi d'essiri jittatu di stu finistruni e abbruciatu!» «E accussì sarà! arrispunni subbitu lu Re. Sta donna è la soru di Burdil­ luni: io mi la duvia pigghiari pi mugghieri, e tu, 'mmi­ riusa, la facisti addivintari serpi nìura pi essiri Riggina tu. Lu 'ngannu chi facisti a mia, e li peni ch'avi' fattu pà­ tiri a sta puviredda ora li paghi 'nta un mumentu: la pena ti l'avi' datu tu stissa. Olà olà! servi e surdati di lu Pa­ lazzu, affirrati a sta scilirata e jittàtila di lu finistruni, e subbitu abbruciatila.» 'Ntra un dittu e un fattu, la fàusa donna fu sdirrubbata di lu finistruni e abbruciata sutta lu palazzu. Poi lu Re cci addumanna pirdunu a la soru di Burdilluni ca cci avia fatta mòriri 'nfurcatu lu frati 'nnuccenti. Idda dici: «Ora nun fa nenti chistu: scin­ nemu nna lu jardinu e videmu chi si pò fari.» Scinninu 'nta lu jardinu, levanu la balàta unn'era sipillutu Burdil­ luni e lu trovanu quasi 'ntattu. Idda c'un pinzidduzzu cci passa n'unguentu 'nta lu coddu: e Burdilluni si comincia a moviri, poi suspira, poi si strica l'occhi comu si s'arru­ spigghiassi, all'urtimu si susi. Ddocu chi vi dicu? Si strincinu, si vasanu. Lu Re ordina gran festi, e si marita 'n gran pompa cu la soru di Burdilluni; e mannò a chia­ mari a sò soggiru e a sò soggira. E tutti arristaru filici e cuntenti E nui ccà senza nenti. Palermo."
  },
  {
    "text": "'Na vota s'arriccunta ca cc'erunu dui suoru, na cadu­ ta in bassa furtuna, l'àutra Marchisa. La Marchisa avia 'na figghia laida, l'àutra n'avia tri, ca si campavunu cu li manu. Un jornu, 'un putiennu pajàri lu lièri di la casa, fuòru furzati a stàrisi ni la strada. Truvànnusi pi casu a passari di ddà un cammarieri di la Marchisa, cci lu iju a cuntari a la patruna, e tantu fici, mischinu, ca ci fici dari di la patruna 'un dammusu sutta di lu purtuni. La sira li picciotti s'assittavunu, mischini, a lu lustru di lu fana­ li, a travagghiari, pi sparagnari l'uògghiu di la cannila; ma la tiranna zia Marchisa, 'un cci vosi dari stu piaciri, e la sira lu facia astutari lu fanali. 'N vidiennu chistu, li picciuotti filavunu a lu lustru di la Luna. 'Na sira la min­ zana vosi arristari pi fina ch'avissi stramuntatu la Luna, e filannu filannu si ni iju appriessu d'idda. Caminu fa­ ciennu, cci attuppau 'na timpesta; pinsau di giustu di arriparàrisi na un gran casamientu. 'Ntra stu casamientu truvau dudici frati: «Comu ti truovi ccà, figghia me. pitari. mia?» ci dissiru comu la vìttinu. Idda ci cuntau la tuttu. Lu frati granni ci dissi: «Pòzzitu addivintari ciù bedda ca 'un si'.» Lu secunnu: «Quannu ti fai li ca­ piddi, pòzzitu jittari tanti perni granatini!» Lu tierzu: «Mentri ca ti lavi, pòzzitu jittari tanti pisci e angiddi!» Lu quartu: «Mentri ca parri, pòzzitu jittari da la vuc­ ca rosi e ciuri!» Lu chintu: «Pòzzitu finiri lu travag­ ghiu ciù prestu ca puoi!» Lu siestu: «Pòzzinu addi­ vintari li tuoi masciddi dui puma alappi!» Ci 'nsignaru la via, e ci dissiru ca arrivannu a menza via s'avissi vu­ tatu. Idda fici accussì, e addivintau ciù sbrannenti ca 'un era. Arrivata a la casa, nun appi àutru pinsieri ca di fàri­ si pigghiari un vacili e lavàrisi, e fa un piattu di angiddi ca battievanu comu si fussiru stati pigghiati allura. La matri e li suoru arristaru spavintati e si ficiru cuntari lu tuttu; ci ficiru li capiddi, arricòsiru li perni ca jittau e ci li purtaru a la zia Marchisa. La Marchisa allucchíu 'n vi­ diènnuli, e si vosi 'nfurmari di sta faccenna. Comu sappi la passata, pinsau di mannàrici a sò figghia pri falla ad­ divintari ciù bella. A la sira, la fici mettiri 'nta lu barcuni e comu la Luna iju pi stramuntari, ci la fici jiri d'ap­ priessu. La picciotta si misi a caminari e truvau lu casa­ mientu cu li dudici frati. Comu la vittiru, la canuscieru, e prima lu frati granni accuminciau a dìciri: «Pòzzitu addivintari ciù brutta ca 'un si'!» Lu secunnu: «Quan­ un parri, pòzzitu jittari tanta purcaria!» Lu tierzu: «Quannu ti fai li capiddi, pòzzitu jittari tanti sirpienti!» Lu quartu: «Mentri ca ti lavi, pòzzitu jittari tanti scursuna!».... Duoppu, ni la mannàru. Comu arrivau, la Marchisa la ricivíu tutta cuntenti: ma quali fu lu sò spa­ vientu quannu la truvau ciù laida ca nun era?! Ci spijau unni avia statu; e comu parrau, lu fietu si muría. Lassamu la Marchisa cu sò figghia e pigghiamu a la picciotta. Un juornu mentri ca idda era assittata davanti la porta, passau 'un Re; comu la vitti, si ni 'nciammau e la vosi pi spusa. Ci lu dissi a la zia Marchisa, e prestu prestu spusàru. A lu 'nnumani, 'nfatti, partièru pi lu paisi di lu Re, e l'accumpagnau la zia Marchisa. Arrivannu a certu puntu, lu Riuzzu scinníu pi passari avanti e fari priparari lu 'ncuòntru; comu s'alluntanau, la Marchisa 'un appi àutru pinsieru ca di pigghiari la picciotta, scippàrici l'uocci, ficcalla 'ntra 'na grutta, mittirisi 'n carrozza a sò figghia e pàrtiri. Comu arrivaru 'nta lu paisi, lu Riuzzu comu vitti a sta picciuotta (ca fingía di essiri la sò zita) si spa­ vintau. Ci spijau, e idda ci jittau 'na vuccata di fietu. «Comu va sta cosa,» ci dici lu Riuzzu. La Marchisa ci 'mbrugghiau ca pi la strada ci avievunu fattu 'na maja­ ría: ma lu Riuzzu 'un ci vosi cridiri, e li misi carzarati. Pigghiamu ora a dda povira picciotta svinturata, jitta­ che) facea moriri. strada li aveano fatta na magaría. ta 'nta dda grutta. Accuminciau a ciamàri ajutu e pi sorti sua si truvau a passari di ddà un vicciarieddu. Comu 'ntisi sta vuci, ci avvicinau e vidiènnula 'nta ddu statu, si la purtau a la sò casa. Idda comu arrivau, mannau a vìn­ niri lu diamanti ca avía, e si fici dui canisca; li ingíu di rosi e poi ci dissi a lu viecciu: «Jiti sutta a li barcuna di lu Re, e poi dicìti, ca li cangiati pi uocci.» Lu viècciu accussì fici, e comu vanniau, si vitti ciamatu di 'na si­ gnura, ca si li pigghiau e ci desi un uòcciu. Lu viècciu ci lu purtau a la picciotta ca era 'nfatata, e idda si lu misi. A lu 'nnumani ripitíu lu stissu fattu e accussì la picciotta appi la vista; la signura, ca comu vi suppuniti, era la Marchisa, comu appi li ciuri, circau di abbuffunia­ ri lu Riuzzu diciènnucci ca l'avía jittatu sò figghia. Ma, a mala pena lu Riuzzu ci avvicinau, lu fiètu era sempri lu stissu. Comu la picciotta appi la vista, pinsau di arraccamari 'un drappu, e ci stampau lu sò ritrattu; e lu fici appènniri 'nta lu ciànu unni era lu Palazzu di lu Re, pi vinnillu. Lu Re truvànnusi a passari, e vidiennu stu ritrattu, spirtau, e subbitu fici ciamàri a lu viècciu pi sapiri cui l'avía fattu. Lu viècciu ci cuntau lu tuttu, e lu purtau a vìdiri la pic­ ciotta. Lu Re la canuscíu, si fici cuntari lu tuttu, si la purtau a Palazzu, fici jàrdiri 'na carcàra, pi la Marchisa e sò figghia, e iddu arristau filici cu la Rigginotta. Noto."
  },
  {
    "text": "'Na vota cc'era 'na matri e avia 'na figghia fimmina; e si chiamava Rusidda. 'Na jurnata cci dissi: «Rusidda, Rusidda, pìgghiati lu munnidduzzu e va jetta la mun­ nizza.» La picciridda pigghiau lu munnidduzzu, e iju a jittari la munnizza. Cc'era un puzzàngaru, e sta munniz­ za la iju a jittari 'nta stu puzzàngaru. A lu jittari la mun­ nizza, cci cadiu lu munnidduzzu. A sta picciridda cci avianu dittu ca dintra lu puzzàngaru cc'era la Mamma­ dràa: si vôta e dici: «Mammadràa, dunami lu mun­ nidduzzu.» La Mammadràa, cci arrispunníu: «Cala, cala, e pigghiatillu.» «No, ca tu mi manci;» ci dici la picciridda. «No, ca nun ti manciu; pi l'armicedda di mè figghiu Cola, ca nun ti manciu.» «'Nca comu hê scinniri?» «Metti un pedi ccà, un pedi ddà, e scinni.» La picciridda pi lu scantu ca sò matri la vastuniava si nun cci purtava lu munnidduzzu, scinníu. Comu la Mammadràa la vitti ddà jusu, si l'abbrazzau tutta: «Oh chi si' bedda, Rusidda mia, chi si' bedda! Scupami sta casa.» La picciridda si misi a scupari. «Chi trovi 'nta sta casa?» «Munnizzedda, tirricedda, comu l'àu­ tri cristianeddi.» «Cercami sta testa. Chi cc'è 'nta sta testa?» La picciridda la misi a circari, e dici: «Piduc­ chieddi, linnineddi, comu l'àutri cristianeddi.» «Cercami stu lettu. Ora chi cc'è 'nta sta lettu?» «Cimiceddi, purciteddi, comu l'àutri cristianeddi.» «Chi si' bedda, Rusidda! 'Nta ssa frunti ti putissi nasciri 'na stidda, ca di lu sblennuri, tutti s'hannu a calari l'occhi pi taliàriti. Ch'è bedda sta testa! 'Nta sta testa ti putissiru nasciri capiddi comu fila d'oru; e quannu ti pettini, d'un latu ti putissiru càdiri perni e diamanti, e di l'àutru latu frumentu e òriu!» Poi si la purtau 'nta 'na cammara e cc'eranu robbi vecchi e robbi novi. Accumenza di li qua­ setti, un paru belli e un paru tinti: «Quali vôi di chi­ sti?» Rusidda cci dissi ca vulia li cchiù tinti. «E io ti vogghiu dari li megghiu,» cci dissi la Mammadràa. Poi la cammisa, e idda si pigghiau la cchiù vicchiared­ da. Poi la vesta, idda vulia la cchiù vecchia, e la Mammadràa cci detti la cchiù nova. Poi l'àutri cosi, sina ca la vistiu tutta di novu e cu bell'àbbiti ca paría 'na pu­ pidda di Girmania. All'urtimu cci detti 'na summicedda di dinari, e si nn'acchianau. Comu sò matri, la vitti: «Oh chi biddizzi! e comu addivintasti accussì?» E Ru­ sidda cci cuntau tuttu chiddu chi cci avia succidutu. Sa­ piti com'è 'nta lu vicinanzu! 'Na cummari sua accumin­ zau a spijàricci tutti cosi, e la matri di Rusidda cci cuntau lu 'nchinu di la 'mpanata. Sta cummari avia 'na figghia ladia quantu li botti di lu cuteddu, e cci dissi: «Talè, a la matri, lu vidi a Rusidda quanti cosi cci detti la Mammadràa? Va jetta puru la munnizza, poi jetti lu munnidduzzu dintra lu puzzàngaru e poi cerchi di faritil­ lu dari di la Mammadràa.» Chidda accussì fici; pigghiau lu munnidduzzu e tunnu di palla lu jittau cu tutta la munnizza. «Mammadràa, Mammadràa, dammi lu munnidduzzu!» «Cala, cala, e pigghiatillu.» Idda senza farisi priari tantu, misi a scinniri 'nta lu puzzànga­ ru. La Mammadràa la fici scupari e poi cci dissi: «Chi cc'è 'nta sta casa?» Dici: «Munnizzazza, tirraz­ za comu l'àutri cristianazzi.» «Cercami sta testa; chi cc'è 'nta sta testa?» «Piducchiazzi, linninazzi comu l'àutri cristianazzi.» «Cònzami stu lettu; dimmi: chi cc'è 'nta stu lettu?» «Cimiciazzi, purciazzi, comu l'àutri cristianazzi.» «Chi si' brutta! cci dici la Mam­ madràa; chi 'nta sta frunti ti pozza nasciri un cornu fiten­ ti; di sti capiddi ti pozza cadiri d'unu latu fumeri, e di n'àutru latu stercu fitenti!» S'arricriau sta picciridda! Poi si la trasíu 'nta 'na càmmara unni cc'eranu robbi vecchi e robbi novi; cci metti davanti li quasetti, e cci dici: «Quali vôi di chisti dui?» «Quali vogghiu? li boni!» «E io ti vogghiu dari li tinti!» Poi cci metti pi davanti la cammisa: la stissa cosa; poi la vesta, puru lu stissu, sina ca la vistíu di 'na criatazza di casa. A la fi­ nuta, dùnacci un timpuluni: «Vattinni!» e si nn'ac­ chianau. Sò matri comu la vitti spuntari: «Figghio­ li, figghioli! e sta cosa comu avvinni!» «La Mamma­ dràa fu.» Accuminzaru li sciarri 'nta li dui cummari, ma la matri di Rusidda arristau ricca, e chidda, làdia e piz­ zenti. E accussì lu Signuri castía la 'mmiriazza. Palermo."
  },
  {
    "text": "Cc'era un scarparu pòghiru e affamigghiatu, e un putia campari e mantiniri la famigghia, e si nni ij' 'ntra un paisi pri vuscàrisi lu pani; comu arriva nni stu paisi, accu­ mencia a firriari, e un potti vuscari un sòlitu; lu chia­ ma un burgisi, e cci dici: «Sù mastru, mi vuliti mittiri un paru di pietti?» Trasi, cci mitti li pietti e si avia fat­ tu notti; cci dici lu scarparu: «Mi vuogghiu addugàri 'na casa ccà pri stàricci.» Cci dissi lu burgisi: «Cc'è 'na bella casa, ca è abbannunata, ma cci abbìtanu li dia­ vuli.» Rispunni lu scarparu: «'Nca ia un mi scantu di sti diavuli.» Cci dissi lu burgisi: «Pri stasira ristati ccà, dumani cci jammu pi la casa.» La sira lu mastru si mancia la minestra beddu pulitu; la matina cci detti di­ cissetti sòliti e jèru pri addugari la casa pri lu mastru. La patruna di la casa cci dissi: «Pigghiativìla arrigalata, e apriti l'uocchi ca cci sunnu li diavuli.» Lu mastru era jimmirùtu, chi avia lu jimmu quantu un cangieddu; la sira si nni ij' nni dda casa, si 'mbristà' un tavulinièddu pri fari lu bancarieddu; lu jornu avia pricuratu 'na cof­ specie di granne cesta da trasportari oggetti, cestone. fa china di scarpi pri cunzaturi, la sira si chiuì' la porta e si misi a cunzari scarpi, a fiscari e a cantari; arrivata la menzannotti, senti 'na vuci di lu tiettu di la casa e dici: «Oh ca caju!» Rispunni lu mastru: «E cadi, ca cu mia siemmu du'.» Cadi un pupu e si assetta a un pedi di lu bancarieddu; ddoppu tantìcchia, senti 'n'antra vuci: «Oh ca caju!» «E cadi, ca siemmu tri.» Cadi lu pupu, e s'assetta nni l'antru pedi di lu bancarieddu. Senti 'n'antra vuci: «Oh ca caju!» «E cadi, ca siemmu cincu.» Senti 'n'antra vuci: «Oh ca caju!» «Cadi, ca siemmu cincu. » Quannu cadieru tutti quattru, si mintìnu a ballari miezzu la casa e mintìnu a cantari e a diri: «Luni, Marti, Mièrcuri, Juòvidi, Vènniri, e Sabatu!» Iddu sintiennu chistu, cuntintuni si minti a bal­ lari miezzu, e a diri midèmma comu ad iddi. Chiddi, 'ncantisimati, quannu vìttiru ca nun si scantava lu ma­ stru cci levano lu jimmu e l'appiènninu a lu muru, e avanti chi fu jornu spirièru. La matina cent'anni cci paría a li vicini chi agghiurnava pri vidiri si lu mastru era vivu; quannu lu mastru la matina aprì', e davanti la porta truvà' la vanedda china di genti, e iddu lu vìttinu bellu tisu senza jimmu cci spijàvanu: «Comu siti, sù ma­ deschetto (da calzolaio). ecc. stru?» «Sugnu tantu finu.» «E lu jimmu chi nni facìstivu?» Cci rispunni: «Lu jimmu stanotti mi pas­ sà';» e tutti ristaru alluccuti. Cc'era 'na vecchia ch'avia lu jimmu cchiù granni di chiddu di lu mastru, e cci dissi: «Mi cci vuliti fari stari stanotti, ca mi levanu stu jimmu?» Cci dici iddu: «Gnursì.» La sira trasi la vecchia cu lu mastru e iddu cci dici: «Sidìti, e quannu càlanu quattru pupi, vu' âti a ballari comu ad iddi, e âti a diri comu dicinu iddi.» A mezzannotti, a lu solitu: «Ah ca caju!» e cadieru tutti quattru, unu appressu a l'antru; e subitu si mìsinu a bal­ lari tutti e a diri Luni, Marti, Mièrcuri, Juòvidi, Vènniri e Sabatu! e abballavanu tutti; ma la vecchia lu cuntu lu facia lientu lientu, e li pupi chi vittiru ca nun avia armu di cantari liestu comu ad iddi, pigghiaru lu jimmu di lu mastru scarparu e lu misiru di davanti a la vecchia. Accussì idda nn'appi du', unu davanti e unu darrièri. Quannu vìdinu li vicini nèsciri la vecchia cu du' jimmi, unu davanti e unu darrieri, tutti si misiru a ridiri; pùa vinni la terza notti e affaccianu li quattru pupi e portanu un tabùtu e du' cannili di cira; pigghianu lu mastru, lu mìntinu nni lu tabùtu, cci mìntinu la cannila 'n mani, e cci dicinu: «Ora fìncitu muortu.» Si lu carricanu e si lu portanu, e trasinu 'ntra un bucu, e cc'era 'na bella grutta: quannu arrivaru nni la grutta, li pupi ficiru finta pupi) facevalo lento (male, di mala vogghia). ca si sciarriavanu, e stramazzanu lu tabùtu 'n terra e lu lassanu, e si nni vannu; iddu nesci di lu tabùtu; guagghiar­ du guagghiardu, nesci fora, e accumincia a curriri; si toc­ ca la testa e vidi ca nun avia birritta. «Ah, la birritta persi!» Aggìra pri jiri a circari la birritta; cci avia ristatu un pizzuddu di cannila; l'adduma e trasi nni la grutta, e trova la birritta, e vidi quantità d'oru e argentu, e tutta sorti di munita; si inghi la birritta, li sacchetti, la pitturi­ na, e dissi: «Ah! dunca chissu fu ca ristà' la birritta, ca si livò lu 'ncantisimu!....» E si nni va a la casa, va nni lu patruni di li casi, ca eranu un bellu palazzu abbannu­ natu pri causa di lu 'ncantu, e cci dici: «Mi vuliti vìn­ niri sti casi?» Si misiru a prezzu, e cci li paga ducent'un­ zi, ca jìanu dumila unzi: li mubigghia di tuttu puntu; si nni va a pigghia li dinari di lu 'ncantu, e campau riccu e cun­ tenti, e nui 'un aviemmu nenti. Casteltermini."
  },
  {
    "text": "Na vota s'arriccunta ca c'erunu dui cumpari vurduna­ ri; unu era cu Diu e unu cu lu diavulu. Un juornu, viag­ giannu, unu ci dissi all'àutru: «Cumpari, lu diavulu è chiddu ch'ajuta.» «No, ci arrispusi l'àutru, cu va cu Diu, Diu l'aiuta.» E dici sì, e dici no: «Cumpari, (ci dissi chiddu ca era cu lu diavulu) jucàmuni un mulu.» Passau 'nta stu 'nfallanti un Cavaleri (ca era lu diavu­ lu) e ci spijàru cu' avia ragghiuni. «Ragghiuni aviti, ci rispusi stu Cavaleri, lu diavulu ajuta.» E ddu puvi­ rieddu persi lu mulu. Sta stuòria sicutau, e lu puviru cumpari ca era cu Diu, persi tutti li muli. Dispiratu, schirrau pi li campagni e l'àutru cumpari si ni iju a la casa. La mugghieri di lu cumpari schirratu, comu 'un lu vitti arricògghiri, accumingiau a pinsari ca l'àutru cum­ pari l'avissi ammazzatu e lu fici mettiri carzaratu. Lu cumpari ca era cu Diu, accumingiau a caminari; camina, camina, truvau 'na grutta cina di macci, e siccomu avia scuratu si cci 'nficcau. Tuttu assiemi, quantu vidi arri­ cògghiri a tanti (erunu li diavuli); lu diavulu granni ci jia addumannannu ad ognunu chiddu ch'avièvunu fattu; come disperato. buiato vi si ficcò dentro. unu ci cuntau lu fattu di lu cumpari; n'àutru ci cuntau ch'avia fattu 'mpingiri 'na resca di pisci 'ntra li cannaroz­ za di la figghia di lu Re di la Russia, «e siccomu nud­ du mièdicu ci l'avi pututu scippàri, mori addannata. Hanu ciamatu tutti li mièdici, ma nuddu ci avi chi fàri­ ci; pi luvariccilla, ci vuonu tri stizzi di tri còccia di agre­ sta di la prìula ca è 'ntra la sò finesca. «Zìttiti, ci ar­ rispusi lu diavulu granni, pirchì li mura hanu uocci, e li macci hanu aurìcci.» Lu cumpari 'ntisi stu discursu e a lu 'numani 'un appi àutru pinsieru, ca di vistìrisi di dut­ turi e pàrtiri pi la Russia. Arrivannu, truvau tutti li mie­ dici 'ntra la càmmira di sta Rigginotta, ca tinièvunu cun­ sigghiu. Comu vìstinu arrivari a chistu, si mìsiru a ri­ diri; ma lu Re vosi vìdiri chiddu ch'avissi fattu, e lu fici lassari sulu cu la Rigginotta. Lu cumpari pigghiau li tri còccia di l'agresta, li stizzicau 'ntra li cannarozza di la picciotta, ca di morta ch'era, rimminni. Cunsiddirati la cuntintizza di lu patri; 'un appi chi dàrici a stu cumpari, lu carricau d'oru, e lu fici accumpagnari fina tra lu sò paisi. Arrivannu di notti, la mugghieri ca l'avia pri muortu, 'un ci vulía grapiri, pariènnuci quarchi spirdu; ('mpingiri, fermari, arrestari) na lisca di pesce ni la gola. che è ni la sua finestra. ma si pirsuasi e vidiennu ddi gran dinari 'un sapía chi pinsari. Lu maritu ci cuntau lu tuttu e a lu 'numani accu­ minzau a fabbricàrisi 'un bellu palazzu. L'àutru cumpari 'n vidiennulu turnari accussì riccu, ci spijau; dici: «Cumpari, comu âtu fattu?» Lu cumpari ci cuntau lu passatu; dici: «'Un vi lu dicía iu, ca cu' va cu Diu, Diu l'ajuta!» Lu cumpari a la sira pinsau di jìrici iddu. S'arricòsiru ddi diavuli, e chiddu ci cuntau a lu diavulu granni, tutta la passata. «'Un ti lu dissi iu, ca li mura hanu uocci e li macci hanu aurìcci? Curriennu, jittàmu fuocu a tutti sti macci!» Lu pùviru compari addivintau cìnniri pi cridiri ca lu diavulu è chiddu ch'ajuta e pi 'na certa mmìdia ch'avia avutu. Noto."
  },
  {
    "text": "C'eranu tri soru, ed eranu suli senza patri e senza ma­ tri campànnusi cu lu survizzu di li genti. La soru cchiù granni ci dissi a la cchiù nica: «Lu sai chi ti dicu? Va a 'ccatta quatturrana di pani e un granu di sangunaz­ zu.» Chidda accussì fici. Poi doppu chi lu iju ad accat­ tari, ci 'ncuntrau na funtana di acqua, e si misi a vìviri cu li manu nn'arreri. 'Ntra chissu mentri, curri un cani e ci afferra lu pani e lu sangunazzu. Curri idda pri aggiun­ giri lu cani. Lu cani acchiana in un palazzu chi nun c'era nuddu. La casa era china pri china di tutti sorti di cosi. La giuvina acchianau puru e vitti la casa china di tanti cosi senza nuddu patruni. Fra di l'àutri c'era linu. Idda si prijau tutta pri jiri a chiamari a li so' soru. Lu cani già si nni avía jutu primu. Comu arrivau, li soru ci dissiru: «L'accattasti lu pani e lu sangunazzu?» Idda rispunniu: «Sì, ma nun li purtaju.» Li soru, senza primu sapiri la ragiuni, ci dèttiru vastunati. Idda accuminzava lu discur­ su, e chiddi davanu di mazza. «Ma... sintiti! Truvaju un palazzu! lu pani e lu sangunazzu mi lu scippau lu cani. 'Ntra lu palazzu c'eranu tanti cosi..» E chiddi senza cu uva passa, che si suol mangiari per Carnevale. cio. Quatturrana, per eufon., immece di quattru grana. sèntiri nenti davanu lignati. «Ahi!... Ahi! Lu vuliti sèntiri o no? Comu lu cani acchianau lu palazzu, iu ci jiu, e lu truvaju sulu. Ora lu sapiti chi vi dicu?... Di ji­ rici tutti ca arricchemu.» Chiddi pirò davanu vastunati! Ma poi pirsuasa la cchiù granni ci dissi: «Nui ci jamu; ma siddu nun è veru ti ammazzamu.» Ci jeru tutti e vidennu dda catasta di linu ficiru paci, e pinsaru di fari 'na nuttata l'unu pri scardàrisi lu linu. Ficiru la nuttata e accuminsau la granni a scardari lu linu. Comu scardava cantava, e dicía: «Quantu guai pati lu linu! Canta gaddu e fa matinu. Quantu scardu e pisu lu linu!» Mentri dicía chistu, senti na vuci di lu tettu e ci dissi: «Vidi, ca calu!» Idda si scantau tutta e si iju a curca­ ri. Li soru pirò ci dissiru: «Pirchì ti veni a curchi?» «Pirchì sintiju na vuci di lu tettu.» La mizzana cu­ raggiusa ci dissi: «Ora ci vaju iu ca nun mi scantu.» Comu ci iju e accuminsau a cantari, senti la vuci di lu tettu e ci dissi: «Vidi ca mi jettu!» Sintíu chissi paroli e si iju a curcari videmmi. Li soru ci dissiru: «'Nca chi? videmmi ti veni a curchi?» «Sintiju la vuci di lu tettu e mi vinni a curcari.» mirè, mmirè, vidè, ecc. anche, altresì, pure) vieni a coricarti? La nica pirò curaggiusa misi a scardari lu linu e misi a cantari. Sintíu la vuci di lu tettu chi ci dicia: «Vidi ca mi jettu!!» «Sì, jèttati ca viju lu sbalanzu!» Chidda a la terza vota si jittau e ci dissi: «Vidi ca iu sugnu 'na Draga. Stu palazzu è miu. Tutta la robba è mia! Lu sai chi ti dicu? Di ssu linu chi scardi n'hai a fari un ghiòmmaru granni e poi lu carrozzi, unni va lu ghiòmmaru vai tu.» Idda fici lu ghiòmmaru e lu carruz­ zau. La Draga ci dissi: «Vidi ca lu ghiòmmaru ti por­ ta dintra un palazzu, e c'è lu Riuzzu curcatu. Tu comu arrivi ci duni na vasata a lu Riuzzu.» Idda ci iju e s'af­ fruntau, pircui nun ci detti la vasata. Lu Riuzzu, mentri chi idda nun ci dava la vasata, sicutau a dòrmiri. Chidda si misi a lu finistruni a filari cuttuni. Sutta lu finistruni c'era na funtana: tutti ijanu all'acqua: fra di l'àutri ci iju 'na Scavuzza. Lu riflessu di chidda chi era a lu finistru­ ni, ci paría chi avissi addivintatu bedda idda. E si misi a diri: «Oh, quantu sugnu bedda!! E la mia patruna mi manna a l'acqua! Rùmpiti quartàra, lestu lestu!» Lu du­ mani a chidda ura ci iju arreri e fici lu stissu pri finu a la terza vota. Ma poi pirò si truvau 'ngannata; pirchì vitti a chidda bedda a lu finistruni e dissi: «Dunca nun aiu statu io la bedda! aiu rumputu quattru quartàri senza fari nenti. Idda, la Scavuzza ci dissi a chidda: «D'un­ ni è chi acchianau vossia?» Idda ci dissi ('nsignànnucci da carruzziari, girari, tirari, rotolari. la porta): «Di ccà.» La Scavuzza acchianau e ci iju a dari la vasata a lu Re, e lu Re subbitu si risbigghiau, e ci dissi: «Tu sarai la spusa mia.» Lu Re pàrtiri duvía pri fari l'àbbiti a la zita. Ci dissi a chidda: «Tu nun mi vulisti dari la vasata, percui nun ti pozzu spusari. Già ti livasti la furtuna!» La bedda ci dissi: «Iu tutti ssi cosi li sàcciu; ma vogghiu fatta na grazia, chi quannu parti mi purtassi un timpirineddu e na pupidda. Badassi pirò, ca siddu si la scorda, nun putissi caminari cchiù! Chistu ci dicu!» Ma chiddu, fatti l'àbiti, a tuttu d'allura pinsau, fora chi a chissu. Poi ci pinsau e ci li fici. Comu arrivau ci li detti e la chiudíu 'ntra un gaddinaru, e accussì si fici lu spusaliziu di la Scavuzza e di lu Re. Lu Re purtau la zita a la batía, e tutti li parenti monachi ci misiru a dari cosi-duci. La Scavuzza comu si mangiava li cosi duci, jia ungiannu. La giuvina chiusa pirò si misi a cuntari tutti li soi svinturi a la pupidda, la quali ci calava la testa e unghiava. Comu arrivau a lu puntu ca lu Re si pig­ ghiau la Scavuzza, scatta la Scavuzza e tutti li monachi si spavintaru. Scatta dunca la Scavuzza, e accussì scatta pura la pupidda. Comu dda giuvina vitti ca scattau la pupidda, pigghiau lu cuteddu pri ammazzàrisi. Lu Re si misi darreri la porta d'idda, detti un càuciu a la porta e si pigghiau pri spusa ad idda. Favula scritta, favula ditta, Diciti la vostra, ca la mia è ditta. Polizzi-Generosa."
  },
  {
    "text": "Si cunta e si riccunta a lor signuri, e mentri si cunta stu cuntu si passassi udienza a tutti sti signuri, ca ccli­ ra un Re e 'na Riggina e avianu setti figghi; sei fimmini ed unu màsculu. Dici: «Mamà (dissi lu màsculu), passai 'ncantu a la batia, vitti 'na giuvina chi si pittina­ va, bedda quantu lu Suli, cu 'na trizza tanta, comu l'oru; mamà, eu a chissa vogghiu.» «'Nca, dici, figghiu, 'mpajàmu la carrozza e jamu a vidiri si 'nta l'àstracu di la batia cc'è veru ssa bedda picciotta.» Pigghiàru la car­ rozza, e cci jeru. Tuppi-tuppi. «Cu' è?» Dici: «Avemu a fari un visilocu, ca aviti 'na giuvina chi si pittinava 'ntra l'àstracu, bedda quantu lu Suli, cu li trizzi d'oru, e la vulemu vìdiri.» «Ccà cci su' li chiavi; cir­ catila e viditi ca nun cc'è nuddu.» Cerca e cerca, e nun la pòttiru truvari. Cci dissi la mamma a lu figghiu: «Figghiu, nun cc'è.» Dici lu figghiu: «Mamà, quantu cci passu arrè dumani, e vi sacciu diri si cc'è.» Lu 'nnumani iddu cci passau arrè, e la vitti arrè chi si pittinava a l'àstracu di la batia, cu 'na trizza di capiddi tanti comu l'oru. Dici a sò matri: «Matri, arreri la vit­ ti.» La matri va a la batia, si fa dari li chiavi e metti a tutti i signori che mi ascoltano. circari susu e jusu, a tutti l'agnuni. Sulu chi nun avia vi­ stu 'nta la cucinedda: trasi, e la vidi appujata cu la frunti a un mazzu di ligna. «Oh, dici, figghia mia, ccà si'? E quantu t'aiu circatu? vidi ca mè figghiu stà niscennu pazzu pri tia!» L'avi pigghiatu pri la manu e si l'avi purta­ tu 'n carrozza cu idda. A lu palazzu, tutti la vulianu 'stremu beni; ma idda era muta, e nun parrava; ora chistu è lu mali. «'Nca mentri chi tu nun parri, cci dissi lu Riuzzu, eu ch'hê fari cu tia? eu mi maritu cu 'n'àutra.» Ma tutti, la matri e li soru, la vulianu beni cchiù di l'occhi soi, e la tinìanu cu iddi 'n palazzu. Passàru se' misi, e lu Riuzzu si fici zitu, pirchì idda ancora era muta: e si spusau. Vinniru di la Chiesa, e misiru a fari festi e cumprimenti e cosi-duci. Dici lu Riuzzu: «Te', te', (a lu servituri), pòrtacci sti cosi-duci a la signurina muta:» ca iddu la vulia sempri beni. Lu servu cci purtau lu dulci e idda parra e cci dici: « Vih! vih! chi cosi fa stu signurinu! Aspetta, aspetta quantu fazzu 'na cosa. (Cu iddu parrau, e cu lu sò zitu nun avia parratu). Idda dicia: «Nn'aviti vistu mai cu­ sci tagghiari e fari sita?» E tagghiau. «Cincu e cin­ cu deci; padedda mèttiti; ligna, stòccati; focu, addùmati; cincu e cincu deci, e fazzu pisci.» E fici un pisci tantu, e càudu càudu cci lu mannau a lu Riuzzu. Lu criatu cci iju spavintatu e cci cuntau tutti cosi a lu Riuzzu. «Ih, entro la padella. Così annotava gestenno la narratrice.) cci dissi la mugghieri, ed eu puru li sàcciu fari, chi ma­ ravigghia cc'è?» «'Nca fallu!» cci arrispunniu sò ma­ ritu. Accumenza: «Padedda, mèttiti; ligna, stòccati; focu, addùmati!» e mittia la padedda, e stuccava ligna, e addumava luci; e quannu l'ògghiu vugghía, cci metti tut­ ti dui li manu dintra: «Cincu e cincu deci, e fazzu pisci!» E l'ògghiu svampa, e idda s'adduma e mori. Comu muríu la mugghieri, lu Riuzzu cci dissi a la bedda muta: «Si tu parri, eu t'aspetto n'àutri sei misi e nni maritamu; si tu nun parri, eu mi maritu cu 'n'àutra.» Li se' misi passàru, e idda nun parrau. «'Nca eu, dici, mi maritu arrè.» E si maritau cu 'n'àutra a manu a manu. Comu si spusau, cci manna lu dulci a la muta: «Te', pòrtacci stu dulci a la signurina.» «Gesu! Gesu! idda arrispunniu a lu criatu, stu signurinu sempri si 'ncòmmuda! Aspetta, aspetta ca fazzu 'na cosa. «Ligna stòccati; furnu, adduma; luci, vôtati!» Si 'nfi­ la ddà dintra, e fici 'na cassata tanta. «Te', dici, porta­ la a lu signurinu.» Lu servu iju; dici: «Gesu! sugnu mortu, chi cosi! Si 'nfilau 'nta lu furnu e feci sta cassata tanta.» «Oh! dici la zita; 'nca eu, dici, nun la sàcciu fari!» «'Nca falla!» dici lu Re. Adduma lu furnu, si cci 'nfila, e muríu ddà dintra. «Oh, dici lu Riuzzu, m'avi fattu mòriri dui mugghieri!» Va nni la muta e cci dici: «Lu vidi, cci dici, ca m'avi' fattu mòriri dui mugghieri? Pirchì nun parri? Eu t'aspettu se' misi; si parri, ti pigghiu; si no, mi spusu cu 'n'àutra.» A li se' misi, vitti ca nun parrau, e si iju a fari zitu arrè, e subbitu ficiru lu spunsaliziu. Basta: vinniru di la Chiesa: «Te', pòrtacci stu dulci a la signurina.» La si­ gnurina dici: «Ih stu signurinu! Aspetta, aspetta ca ti dugnu 'na cosa.» E accumenza a ruzzuliàrisi scala sca­ la; unni si sfasciau lu nasu, unni si rumpíu lu mussu, si susi ed era bona, e cci duna un bellu pisci. «Oh, chi maravigghia, patruni miu, cci dici lu servu, eu sugnu sfrinziatu!» E cci detti lu pisci. «Comu fu?» «Ac­ cussì e accussì.» «Oh, dici la zita, 'nca eu nun lu sàc­ ciu fari!» «'Nca fallu.» Si susi (idda), e si metti a ruz­ zuliàri scala scala: unni si rumpiu lu nasu, unni cci las­ sau un occhiu, unni si ciaccau la testa, e muríu. E su' tri mugghieri. Allura iddu, lu Riuzzu, si misi darrè la porta ad attin­ tari. Idda, la muta, parrava sula sula; jia mittennu cia­ schiteddi e bùmmula, e dicía: «Abballàti, ciaschi e bùmmula, ca ora veni la stati, e lu tempu, finu a chi veni mè nora!» «Ah, dici lu Riuzzu, becca-fujuta! tu sa' parrari! M'avi' fattu mòriri tri mugghieri senza 'na caciu­ ni, e tu sa' parrari: ora ti spusu.» E allura si la spusau, pirchì la vulia beni assai, e tutta la casa la vulianu cchiù beni di la vavaredda di l'occhi soi. Cci fici 'na sburduta, pirchì cci avia fattu mòriri muta). tri mugghieri, ma si la spusau, cà era bedda comu lu Suli, cu 'na trizza come l'oru. Ma idda facia ddi cosi, cà era fata. Si maritaru, e si guderu filici e cuntenti, e un' ccà senza nenti. Borgetto."
  },
  {
    "text": "'Na vota cc'era un figghiu di Re. Stu figghiu di Re cci avia murutu lu patri, e si vuleva 'nsignari la caccia. Chi fa? Un jornu sbuttau 'na pocu di truppa, e quannu fôru 'n campagna cci dissi iddu: «Vuàtri jitivìni chi restu iu.» E la truppa si ni iju. Stu figghiu di Re si scurau nna 'na lucannera, e si fici priparari manciari pri dumani. Dda lucannera, maliziu­ sa, pri vinu cci priparau oppiu, armènu si pigghiava idda tutti cosi. La notti però lu picciottu stèsi vigilanti e nun durmíu. Lu 'nnumani iddu vidennu lu piriculu, si ni iju a cur­ cari 'nta un voscu. Mentri durmia passa la figghia di lu Re di ddu Regnu, e vidennulu accussì bellu, ca iddu era veramenti bellu, si ni maravigghiau, e cci misi n'aneddu damanti a lu jiditu. Quannu iddu s'arrisbigghiau si vitti st'aneddu. Dici: «E di cu' pò essiri?... Certu ca è di la Rigginotta.» Eccu ca torna ni la lucannera, e si vistíu comu un puvireddu. Tuttu d'accussì si ni iju a stari ni l'urtulanu di lu Re. «Vossía voli ca mi scuru ni vos­ sía? Iu mi vurria 'mpijàri ccà. Chi dici?» «Sì, figghiu miu;» e l'urtulanu si l'accittau, lu vistiu e cci detti a manciari. St'urtulanu era urtulanu di lu Re: 'n jornu lu purtau ni lu jardinu di lu Re. La figghia di lu Re comu lu vitti cci dissi: «Priparatimi un bellu bucali.» Chiddu cci lu priparau. Lu 'nnumani, la stissa cosa; ma lu picciottu cci misi un bellu diamanti 'mmezzu lu bucali. Acchianannu, 'ncontra la criata. Dici: «Cummaredda, purtàticci stu mazzettu a la signura.» La signura a lu vidiri st'aneddu si la figurau la cosa, e lu mannau a chiamari; iddu cci iju, e di luntanu cci dissi: «Chi voli Voscenza?» «Veni ccà.» Ma iddu 'un cci vosi jiri; e idda lu fici vèniri pi forza cu tuttu ca era spiddizzatizzu. Discursu porta discursu, si dichiararu li fatti sò'. Doppu jorna la Rigginotta iju ni lu patri ca si vulia pigghiari a lu picciottu di l'urtulanu; ma lu patri cci la scunsigghiava. «A cu' ti pigghi? a ssu nudu? a ssu ti­ gnusu? Io ti fazzu maritari, ma un nn'hai a parrari cchiù di mia.» La Rigginotta, testa dura, si maritau e si ni iju cu lu maritu 'nt'ôn paisi luntanu. Doppu tempu si maritau l'àutra soru, e lu Re sò patri 'mmitau a tutti li Baruni. Jamu ca comu lu puvireddu si maritau addivintau bellu giuvini. Ora comu sappi ca la cugnata si maritau, si vistíu e iju ni sò soggiru. «Cu' è?» «Io; pozzu trasiri? Pozzu diri 'na parola a Riali Maistà? Io sù vinutu pir pompa, o Maistà.» Essennu a tavula, cci dici lu Riuzzu a sò jènnaru: «Riali Maistà, di dda figghia chi maritastivu chi si ni fici?» «Iu un ni parru e un ni spiju cchiù. Si vosi pig­ ghiari un tignusu, e beni cci stia.» «E a vostra figghia la canusciti?» «No.» E ddocu leva li setti veli di la figghia, e cci l'apprisenta: «Chista è vostra figghia; e io sugnu lu tignusu!...» Quannu lu Re vitti stu beddu giuvini s'avi livatu la curuna e cci l'avi misu 'n testa. Iddi ristaru pi sempri filici, E nui comu li mazza di radici. Etna."
  },
  {
    "text": "'Na vota, s'arriccunta ca cc'era un piscaturi. Stu pisca­ turi avía un picciriddu ca era accussì beddu e graziusu ca era lu diliziu di tuttu lu vicinanzu. 'Nca stu picciriddu comu vidía jiri a sò patri a piscari, cci vulia jiri puru iddu; ma sò patri cci dicia: «No, figghiu mio, pirchì si veni quarchi malutempu, ti perdi.» Arrivannu a l'età di nov'anni, lu picciriddu 'un ni vosi sèntiri cchiù nenti e vosi jiri cu sò patri. Dici: «Patri, io vogghiu vèniri cu vassía, e lu primu pisci chi pigghiu, cci l'hê purtari a lu Re.» Quannu fôru a menzu mari, lu picciriddu jetta la len­ za e si metti a piscari. La prima calata, tira, e tira un gran pisci di qualità. «Chistu, patri mio, io l'hê purta­ ri a lu Re.» Hanno finutu di piscari e s'arricugghieru a la casa. Lu 'nnumani lu picciriddu avi pigghiatu la cartid­ duzza cu lu pisci, cci avi misu tanticchièdda d'arca fri­ sca, e vistutu beddu pulitu si nn'avi jutu a Palazzu. A Palazzu senza tanti cirimonii lu ficiru tràsiri; si prisintau a lu Re. Lu picciriddu, ch'era di spiritu, cci cuntau la cosa, e poi cci apprisintau lu bellu pisci. Lu Re vidi stu pisci e cci piacíu assai; si vôta e chiama li so' cammari­ ri: «Olà olà! subbitu dàticci a stu piscatureddu cin­ un po' d'alga fresca ecc. quant'unzi.» Poi cci dici a iddu: «Tu comu ti chiami?» «Pidduzzu, Maistà.» «Ora dimmi, Pid­ duzzu: tu cci vôi stari a Palazzu?» «Macàri Diu!» «Dunca talè ch'avi' a fari: va' nni tò patri, e cci dici ca lu Re ti voli cu iddu.» 'Nta un dittu e un fattu va a la casa, cci cunta la cosa a sò patri, e torna a Palazzu. Lu Re lu fa vèstiri di robbi fini e cci duna letturi e maistri pi 'struillu. Ddoppu 'na pocu d'anni era un omu allittiratu, e 'un si chiamava cchiù Pidduzzu, si chiamava lu Cavaleri Don Pippinu. Ora a Palazzu cc'era 'na giuvina, ca si chiamava Pip­ pina, ed era la figghia di lu Re; e sta giuvina vulia beni a stu picciottu comu un fratuzzu sò, pirchì lu Re cci avía dittu ca iddi eranu frati e soru. 'Nà vota cci frisculiaru a l'aricchi ca stu picciottu 'un cc'era frati; e Pippina cci misi a machiniari lu ciriveddu. Vinni l'età di la malizia, e Pippinu e Pippina si misiru ad amuriggiari. Arrivannu a li dicissett'anni, a la Rigginedda cci veni un beddu 'ncontru, un figghiu di Re. Idda ca 'nta lu ciriveddu cci avia a Pippinu, cci dici a sò patri ca si s'avia a maritari, idda vulia a Pippinu: o Pippinu o nuddu. Sò patri 'ntin­ nau comu 'ntisi chistu; chiama a Pippinu, e cci dici: «Mentri ca mè figghia avi la testa scuncirtata pi tia, tu di ccà ti nn'hai a jiri; pirchì io sti cosi un li vogghiu.» «Ah! Maistà, cci dici D. Pippinu, 'nca accussì mi nni mannati?» «Mi nni dispiaci, figghiu mio. Ma nun ti dubbitari, ca io la manu di supra nun ti la levu.» Poi fa 'ncarruzzari a sò figghia e la va a 'nchiuj, comu dicissi­ mu, a lu munasteriu di S. Catarina; e accussì livò l'ac­ qua. Ora Don Pippinu comu scinníu di Palazzu si nni iju 'nta 'na lucanna. Unni avia a jiri, puvireddu? E sta lucan­ na avia 'na finestra chi spuntava 'nta un puzzu di lumi, e 'nta stu puzzu di lumi cc'era 'na finestra di lu munaste­ ru. 'Nta sta finestra cu' cci stava? Pippina la Rigginedda. Comu s'avvistaru, l'un di l'àutru, si circàru di cunsulari. Cci dici idda: «Pippineddu mio, nun ti pigghiari di malancunia, ca sta cosa avi a finiri. Dumani io ti proju dui libra di fataciumi, e zoccu cci trovi scrittu, fai.» Lu 'nnumani, di prima ura, va lu Re a vìdiri a sò fig­ ghia: dumanna a la Signura Matri: «Com'è mè fig­ ghia?» e trasi a vìdiri a sò figghia. Comu lu Re si nni va, Pippina tinca tinca si nni va a la finestra: «Pippinu, Pippinu! Te', ccà cci su' li libra.» Cci proj li libra e si li­ cenzia. Ddoppu du' jorna idda manna a chiama a sò patri e cci dici: «Ora, papà! finèmula; facemu accussì: vui dati un brigantinu a Pippinu; parti iddu, parti lu Riuzzu chi mi voli; ddoppu un viaggiu luntanu, cu' avi l'abilità di purtari li megghiu cosi, chissu è mè maritu.» «Bel­ ri e di' Collegi di Maria. la! bella! cci dissi lu Re, chissa mi piaci.» Ha mannatu a chiamari a Pippinu, avi mannatu a chiamari a lu Riuzzu, e cci avi fattu stu discursu; a iddi cui piacíu: lu Riuzzu pirchì sapia ca Don Pippinu era sfasulatu; Don Pippinu pirchì sapía unni cci durmía lu lebru. Partinu, ognunu pi sò via. Don Pippinu comu si vitti fora, grapi lu primu libru, e lu libru cci dici: «Camina cincu misi cunti­ nui.» Camina, camina, lu ventu l'avía sempri 'n puppa. Li marinara si lamintavanu; ma iddu si li pigghiava cu lu bonu e tirava avanti. A li cincu misi mancu un jornu, grapi lu libru, e lu libru cci dici: «Dumani, la prima terra chi trovi, pigghia funnu; scinni cu un palu e cu la chiurma.» Lu 'nnumani avvista terra; pùggia ddà e scin­ ni cu lu palu e la chiurma. Comu tocca terra, grapi arreri lu libru, e lu libru cci dici: «'Nta lu centru giustu, trovi 'na balàta, poi 'n'àutra, poi 'n'àutra: lèvali tutti tri cu lu palu; scinni.» Accussì fici; truvò la balàta, fìci leva cu lu palu, e la sullivau; poi nni trova 'n'àutra, poi 'n'àutra: li sullivò tutti tri. Comu sulleva l'urtima, cci cumparisci 'na bella scala; scinni e trova, e chi trova? 'na gran gallaria tutta d'oru zicchini: li mura, li purteri, lu tirrenu e tuttu, cu 'na tavula cunzata pi vintiquattru pir­ suni, tutti d'oru, cu tuvagghi arraccamati, cucchiari, bur­ cetti, saleri, cannileri d'oru; tutti d'oru massizzu. Leggi lu libru: «Prennitilli.» Chiama la chiurma e cci or­ dina di carricari lu tuttu. Li picciotti si misiru a carricari; e cci passàru sulu dudici jorna a carricari ddi vintiquat­ tru statui d'oru, ca iddi, la chiurma, appena nni putianu jisari dui lu jornu. Grapi lu libru: «Lassa li balàti comu li truvasti.» Chiuj la gallaria, cci metti li balàti di supra, poi terra, e subbitu a bordu. Comu acchiana a bordu, pigghia l'àutru libru e grapi. Lu libru dici: «Metti la vila e sècuta lu viaggiu.» Metti la vila, e accumenza 'n'àutra vota la navicazioni. Navicannu n'àutru misi, li marinara si ficiru assèntiri 'n'àutra vota: «Capitanu e unni nni stati purtannu?» «Nenti, picciotti, tiramu avanti, ca lesti semu, e lu viaggiu è riccu.» Ddoppu jorna grapi la libru: «Du­ mani ti veni un'isula; pigghia terra.» Lu 'nnumani avvi­ sta l'isula, vôta la prua pi ddà, scinni. Grapi lu libru, e leggi: «'Nta lu centru trovi 'na balàta, sullevala; poi 'n'àutri dui, e poi 'na scala; scinni, e zoccu trovi, ti pig­ ghi.» Don Pippinu fa tuttu: sulleva la balàta, poi l'àutra, poi l'àutra: veni 'na bella scala; scinni. A lu scìnniri tro­ va 'na gran tavula cunzata cu spillonghi d'oru, frutteri cu tutti sorti di frutti d'oru e poi pitaggi e zoccu fici lu Si­ gnuri; poi giru giru tanti giarri d'archimia, cummig­ ghiati cu pezzi di cascavaddi d'oru. Liggennu lu libru, lu appena si tocca diventa oro. libru dici: «Vidi ca cc'è 'na giarrotta cu un certo bàr­ samu ca gualisci qualunchi malatia: pigghiatilla, e por­ tatilla tu.» Chiamò a tutti li marinara: a cu' cci fa carria­ ri 'na cosa, a cu' n'àutra: la giarrotta si la carriò iddu. Fi­ nutu stu gran travagghiu, grapi lu libru: «Torna pi tò via...» e si menti a la vila pi Palermu. 'Nta ssu tempu li cursali turchi javanu pigghiannu a li cristiani: mentri Don Pippinu era fora, ca 'un vidia àutru ca celu e mari, cela e mari, scattìanu li Turchi e cci pig­ ghianu lu bastimentu. Iddu e lu pilotu fôru aggrastati e fôru purtati 'n Turchia davanti lu Balalicchi. Veni lu catrài. «Chisti dunni su'?» dici lu Re Balalicchi. «Maistà, su' Siciliani;» cci dici lu catrai. «Siciliani! subbitu accucchiàti li marinara, e purtàtili carciarati; lu capitanu e lu pilota a carricari balatuna; 'na fedda di pani e un bicchieri d'acqua ogni matina!» Cunsiddirati sti sfurtunati! Poviru Don Pippinu, 'un facia àutru chi pinsari a la Rigginedda ca l'aspittava, e cu' sa comu cci finia; e chiancía e chiancía. portateli in carciri. Ora stu Balalicchi era chinu di rugna e 'un cc'era mi­ dicamentu pi iddu. Lu 'ntisi D Pippinu, e cci fa assapiri a Balalicchi ca si cci duna la libbirtà, iddu lu fa stari bonu. «Zoccu voli, dici Balalicchi, basta chi mi leva sta malatia.» Don Pippinu 'un si cuntintò di la parola: vosi fatta 'na carta, e cu sta carta 'n sacchetta avi jutu a bordu a lu bastimentu, ch'era abbannunatu sulu 'n terra; e nun truvò tuccatu nenti. Pigghia tantìcchia di bàrsamu di la giarrotta e va nni Balalicchi, lu fa curcari, e po' cu 'na pinna cci accuminzò a untari dda cruzzazza rugnu­ sa chi avia, e tutta la facci e lu coddu. La sira a Balalic­ chi cci cadi 'na sfogghia nìura comu la serpi. Lu 'nnuma­ ni cci unta lu pettu e la panza; la sira, 'n'àutra spogghia; la terza jurnata cci unta li cosci e li gammi; la sira, 'n'àu­ tra spogghia. A lu quartu jornu s'avi pigghiatu la sò bella licenza e s'avi misu a la vila cu tutta la sò chiurma. Ca­ mina camina, ddoppu 'na pocu di jorna pigghia portu. Saluta la citati, trasi 'n Palermu. Subbitu 'n carrozza; curri pi vìdiri a Pippina. Figurativi la cuntintizza! Lu Re comu lu vitti, cci fici la bemminuta, e lu fici assittari. «Chi avemu, Don Pippinu?» «Nenti, Maistà; aiu avutu ca Diu lu sapi zocc'aiu avutu; ma quannu si cun­ ta è nenti. Ora io vurria priparata 'na gallaria pi mittì­ ricci zoccu purtai. È veru ca su' nenti, ma pi chiddu nen­ ti chi su'...» E accumenza a fari scìnniri d'abbordu tutti sventure, quasi che non si muore) è nulla. ddi gran statui d'oru, tutti ddi spillonghi, ddi cascavaddi, ddi frutteri, ddi pusati d'oru. P'un misi, cu tuttu ca chia­ mò ajuti, 'un si fici àutru chi carriàri. Quannu cci parsi ad iddu ca tutti cosi eranu situati, chiamò a lu Re: «Maistà, dumani io sugnu prontu a finiri lu pattu; viditi prima li cosi di lu Riuzzu, poi li cosi mei.» Lu 'nnumani lu Re va a vidi li cosi di lu Riuzzu: at­ trizzi, cosi di tuletta...; e lu Re cci faci tanti appròsitti: Poi trasíu nni Don Pippinu; comu trasi, lu Riuzzu 'un si vitti scappari; scinníu li scaluna a quattru e a cincu e pi l'affrantu si iju a 'mmarcari. Lu Re cci dissi a Don Pippinu: «Evviva Pippinu! Evviva Pippinu.» Re e Don Pippinu hannu scinnutu a pigghiarisi a Pippina din­ tra S. Catarina; e ddoppu tri jorna sti dui poviri giuvini s'hannu maritatu. Ma Pippinu 'un era cuntenti, pirchì 'un sapia nenti cchiù di sò patri e sò matri. L'avi mannatu a circari; e comu vosi Diu li truvau; li vesti di patri e matri di Riuzzu ch'erano (puvireddi! javanu ancora a pedi 'n terra) e accussì arristaru a Palazzu. Iddi arristaru filici e cuntenti E nuàtri semu sempri senza nenti. Palermo. quattro e a cincu, e per la vergogna s'annò a immarcari."
  },
  {
    "text": "Na vota c'era unu Re: stu Re avia un figghiu màscu­ lu, lu quali era figghiu unicu. A stu Re un jornu ci avi mortu la mogghi, ed avi ristatu cattivu. Doppu avi pas­ satu a secunni nozzi; la mogghi avi nisciutu gràvita, avi parturutu e avi fattu 'n (un) figghiu màsculu. Pri 'mmidia di lu figghiastru 'nsajau di 'mmilinallu. Intantu lu figghiastru 'n jornu si nni iju a la fiera: pri strata, ci ammattíu 'n cavadduzzu, ci prasíu e l'avi cum­ pratu, e si n'avi turnatu. Juntu a la casa, sò patri ci dissi: «Figghiu, comu accosì prestu avi' turnatu?» «Papà, m'avi 'mmattutu stu cavalluzzu pri via e mi l'aiu cum­ pratu.» Giornu pri giornu comu stu Riuzzu jia a la scola, facía la visita a stu cavalluzzu 'nti la stalla, e ci fici tantu studiu 'nsina ca lu 'nsignau a parrari. Lassamu perdiri lu cavallu e pigghiamu a la Riggina. Chista dicía: «Ma iu comu aiu a fari pri 'mmilinari lu figghiastru, pri quantu ristassi primugenitu mà figghiu? Bisogna ca m'hê fidari cu lu Ditturi.» S'avi mannatu a chiamari lu Ditturi intra, comu parola di Riggina ci dis­ si. «Ditturi, comu putemu fari di 'mmilinari a mà fig­ ghiastru?» «Rigginotta, vi finciti malata, e doppu iu distinu li medicamenti ca ci vonu pri sta vostra malatia.» Chista s'avi curcatu a liettu e s'avi 'nfintu malata. Subitu lu Re avi mannatu a chiamari lu Ditturi. Ha vinutu lu Ditturi e dici: «Riali Maistà, chista è 'na gravi mala­ tia chi avi la Riggina.» «Ma dunchi chi nun ci pò ri­ paru pi sta malatia chi avi la Riggina?» «Lu riparu c'è, ma Riali Maistà, avriti 'n (un) dispiaciri.» «Qua­ lunchi interessi ci vannu pi lu menzu, abbasta chi si sal­ va la Riggina.» «La Riggina già è morta, nun avi chi fari: sulu ci vuoli pi guariri la Riggina lu sangu di vostru figghiu Filuppu chintu, sdisangatu di vina in vina.» «Ah! dici, è troppu ca mà mogghi divi campari e mà fig­ ghiu muriri!» Doppu si ci misiru tanti pirsuni pri lu menzu, dicennu: «Riali Maistà, li figghi vannu e ven­ un e la mogghi un veni cchiù,» e tantu s'hanu misu 'ntra lu menzu, di fàrici a lu patri calari la testa chi murissi lu figghiu e campassi la mugghieri. Lu figghiu s'arricampa di la scola cantannu e fri­ scannu: passa 'nti lu cavalluzzu e lu trova cunfusu. «Chi hai, cavalluzzu miu, ca si' cunfusu?» «Ah! dici, Filuppu, iu sugnu cunfusu pri tia, ca tu varrai a la morti; ma nun ti ni 'ncaricari, curaggiu! Sai chi fai? Pigghi la sedda, mi 'nseddi, e a tò patri ci dici ca ti ni vai dui uri di ròggiu a 'llianàriti 'nta lu giardinu.» Lu figghiu avi acchianatu ddà sùpira, avi baciatu li mani a lu patri e la mamma, ch'era curcata, e avi dumannatu un pirmissu pi quantu si ni jia un pizzuddu cu lu sò cavaddu 'nta lu giardinu. Dici lu Re: «Figghiu, va addivèrtiti,» e intantu (lu patri dissi) almenu s'addivèrti prima di muri­ ri. Ha calatu lu figghiu 'nta lu cavadduzzu e l'avi 'nsidda­ tu. «Senti chi ti dicu ora, Filippu, dici lu cavaddu. Vidi ca tu a mia mi divi stracacciari: avi' a pigghiari 'na bellissima quartàra, mi l'attacchi 'nti la panza, e tutta la me sudùra ca mi cadi, l'avi' a cunsirvari 'nti sta quartà­ ra. Comu iu jùnciu unni aiu di jùnciri, cascu e muoru. Tu nun t'avi' a pigghiari pena, chì avennu bisognu di mia tiri un pilu di la mè cuda, lu bagni 'nti li mia sudùra, e tu hai tutti li cumpurtamenti, cu li to' palazzi, li to' baggi, e li to' sirvizi.» Accosì avi fattu; chistu giuvini s'avi misu a cavallu e si n'avi jutu. Juncennu a 'n puntu, stu caval­ luzzu avi cascatu e avi murutu. Lu Riuzzu ci avi pigghiatu la sudùra e ci avi tagghiatu la cuda e si avi misu 'n cami­ un. Juncennu stanti via, dissi: «Vuogghiu vidiri l'upi­ razioni ca mi dissi lu miu cavallu.» Ha tiratu un pilu di la cuda, l'avi bagnatu 'nti la sudùra, e vidi li gran cum­ mudità, un palazzu davanti, cu la sò sirvitù, cu' purtava mangiari di ccà, cu purtava mangiari di ddà, cu tutti li so' cumpurtamenti. Ha sarvatu lu pilu, e avi turnatu com'era. S'avi misu novamenti 'n caminu e avi giuntu 'nti 'na cità unni c'era un Re. 'Nanzi lu palazzu di stu Re cli­ ra 'n giardinu. Stu giuvini s'avi addivatu 'nta lu giardi­ naru, fingennu di buscàrisi lu pani, e si avi misu 'na vi­ scica 'nta la testa fingennu d'essiri tignusu, e si misi nomu di Filippeddu. Stu giardinaru usava chi ogni mati­ na facia tri mazzi di fiuri e li purtava a li tri figghi fim­ mini di lu Re. Rispunni lu picciottu a lu giardinaru, e ci dici: «Si criditi, massàru, ci li fazzu iu stamatina li mazzi di li fiuri, a li voti mi dùninu qualchi pizzuddu di pani.» «Ma tu chi li sai fari?» «Iu li fazzu, e si ci piàciunu, beni, si no, ci li porta vossignuría.» Chistu giuvini avi fattu sti tri mazzi di fiuri; cunsidirati comu si potti 'mpignari a farli unu megghiu di n'àutru. Li Riggi­ notti comu si vittiru purtari sti tri mazzi di fiuri, ci hanu piaciutu, e ci hanu dittu: «Vidi ca ogni matina sti fiu­ ri l'hai a purtari sempri tu.» Hanu pigghiatu e ci hanu dato du' tarì pi comprimentu. Stu picciottu si n'avi jutu 'nta lu giardinaru, fintizza ca un cunuscía sti dinari, ci dissi: «Iu chi n'avía a fari di chisti! mi dàvinu 'n piz­ zuddu di pani, iu mi ni cuntintava megghiu.» Lu giardi­ naru dissi: «Chistu babbu è. Tu chi n'avi' a fari: chisti li duni a mia, ca lu pizzuddu di pani ti lu dugnu iu: ogni matina ti ci mannu a tia, nzoccu ti dùninu li Riggi­ notti mi lu porti, e iu ti dugnu lu pani.» risi. La stessa voce più comunemente vale allevarsi, cresciri, nudriri. di rispetto che avi ni li altre province; vale quasi vossía, ella. A la sira, scuratu, stu picciottu si n'avi jutu a curcari 'nti la stadda, unni c'era 'n pirtusu ca spuntava 'nti la casa unni si curcava la Rigginotta la picciula. Stu pic­ ciottu la sira fa 'n'upirazioni, tira 'n pilu di lu sò cavad­ du, lu bagna 'nti dda sudùra, e novamenti lu palazzu cu la so 'luminazioni, e la sò sirvitù. Sta Rigginotta guardava di lu pirtusu e vidi tuttu stu gran palazzu, e dici: «Comu! ccà Fulippeddu si ci avi curcatu! ch'è pussibili sta cosa?» Lu 'numani sira si ci misi accura, e s'addunà l'upirazioni ca chistu fici, di lu pilu di lu cavad­ du, e si pirsuasi ca chistu avia a essiri figghiu di Re. Al­ l'innumani dimanna a sò patri 'na grazia di pigghiàrisi pi spusu a Filippeddu. Sò patri ci dissi: «Scialarata! comu t'avi' a pigghiari a ssu tignusu?» «Nenti, papà: o mi lu dati a chissu, o iu mi ni fuju cu iddu.» Lu patri cu­ strittu e malu priparatu, ci lu desi e ci dissi: «Abbasta ca ti ni vai avanti di mia.» S'hanu spusatu, e si l'avi purtatu 'nti sta stadda unni iddu si curcava. L'àutri surelli s'hanu maritatu e s'hanu pigghiatu a dui figghi di Re. Chisti tuttu lu juornu mur­ muriavanu a sò suoru: iddi si ni prijàvinu di li mariti: cu' li basava di ccà, cu' li basava di ddà, e idda mischina 'ncutugghiava. «Ma è 'mpossibili, dicia: chi mi fi­ dinei miei Canti pop. sic. vol. I, pag. . ciru l'occhi; pricchì chistu un facia cchiù l'upirazioni ca facía. Intantu c'era appuntata 'na guerra, e li mariti di l'àutri suoru si ni jeru a vinciri la guerra, pricchì chi vincía 'na banniera, accansava 'un gran titulu. Pigghia lu Filipped­ du e dici: «Ura ci vaju iu, a li voti pozzu vinciri iu sta banniera.» La mugghieri ci dissi: «Vacci; a li voti, dici 'nti idda, mi lu luvassi davanti.» Chistu s'avi misu a cavaddu di 'na scecca zoppa, c'un pezzo di scupittazza avanti cavaddu e si n'avi jutu. Giuntu unni parsi a iddu, tira 'n pilu di lu sò cavaddu, lu bagna 'nti dda sudùra, e si trova a cavaddu di un gran cavaddu di Rignanti, cu la sò spata a lu fiancu, e si ni va a la giostra. Juncennu ddà, tira la sò spata, «largu! largu!» pigghia la banniera, e si ni torna. Li so' cugnati un lu canuscianu; sulu ci jèru ap­ pressu e unu dici: «Cavalieri, si mi faciti lu piaciri, senza 'nteressi, datimi la banniera pri quantu faciemu vi­ diri a nostru sòggiuru chi l'avimu pigghiatu niàutri.» Chiddu dissi: «Tantu piaciri, ma avemu a fari 'n (un) pattu, chi vi aiu a tagghiari lu ijtieddu;» e chiddu prontu si lu fici tagghiari pri aviri la banniera. Turnaru a la casa: cunsidirati chi piaciri ci fu ca chisti avienu prisu la banniera: li ziti ci abballàvinu davanti, e sputàvinu a sò suoru chi avia 'n tignusu e tintu davanti. L'innumani arrieri ci jeru a la guerra, e Filippeddu fici la stissa finzioni. Pigghiau la banniera, e l'àutru cugnatu lu priau di dariccilla, e chiddu prontu ci la desi cu lu pattu ca ci avía a tagghiari 'n pizzuddu d'aricchia; e chiddu si la fici tagghiari. Arrivaru cuntenti 'n'àutra vota 'nti sò soggiuru, e 'nti li mugghieri. L'innumani ci fa n'ammìtu di tutti li pirsuni di la Curti, e mentri tutti mangiavinu cuntenti, Filippeddu stava misu 'nti n'agnu­ na, e l'àutri suoru si la pigghiàvinu cu sò suora d'aviri 'un bruttu, 'un làliu. All'ultimu stu Filippeddu si scip­ pa la viscica ch'avia 'nti la testa, e si susi, e dici a li so' cugnati: «Vuàtri siti chiddi chi aviti pigghiatu la ban­ niera?» Pigghia lu ijtieddu e lu pizzuddu d'aricchia, ci li mustra, e dici: «Iu sugnu chiddu chi aiu pigghiata li bannieri, vuàtri siti tanti vili!» Tira 'n pilu di lu sò ca­ vaddu, si vesti di figghiu di Rignanti e cumenza a smac­ cari a tutti. Allura sò mugghieri dici a li sò suoru: «Li vostri mariti sunu li tinti, iu sappi sciègghiri lu miu.» Iddi arristaru maritu e mugghieri. E iu scàuzu di pieri. Buccheri."
  },
  {
    "text": "Un viaggiu si raccunta ca cc'era un Rignanti, ed era maritatu. L'amici di stu Rignanti cci rigurdavanu a lu Re: «Maistà, vidissi ca la Riggina cci fa mancan­ zi.» Lu Re, sintennu chistu lu jornu a tavola cci fa 'na scappata a la mugghieri, ma la mugghieri arrispusi ca di sti cosi 'un cci nn'era nenti: pigghia lu Re e si misi a pustia­ ri stu fattu, e vidi ca cc'era na scala sigreta ca acchia­ nàvanu e scinnìanu pirsuni; detti ordini di pigghiari a sò mogghieri e fari na cava 'nti lu mezzu di la scala, e la metti nnà intra e cci fa dari na fedda di pani ed un biccheri d'acqua lu jornu. Azzùffanu li servi a la mu­ gghieri di lu Re, e la mettinu nni la cava dànnucci 'na fed­ da di pani e un biccheri d'acqua lu jornu; idda ca si tru­ vava 'ncummudata accattà' un picciliddu. Stu picci­ liddu criscía ad ura pi lu spaziu di dudici anni, e spissu spissu cci dicia a sò màtri: «Mà', pricchì stammu ccà?» «Figghiu, li me' piccati vonnu accussì.» «Lu patri l'aiu? cci dici lu picciliddu; rispunni la mamma: «Sì, lu patri l'avi' ed è lu Re. Pigghia stu picciliddu cu sò matri e cumincianu a gracciari lu pirtusu dunni cci trasìanu lu manciari, e nesci stu picciliddu. Si vôta sò mà' e cci dici: «Tu, figghiu, nn'avi' curaggiu?» «Nn'aiu, matri mia» cci dissi. «Senti ch'avi' a fari: acchiana susu: vidi ca cc'è setti càmmari a filu, nni stu mentri ca tò patri dormi, 'nfili la manu sutta li mata­ razza, e vidi ca cc'è 'na spata 'nfatata, la pigli adaciu adaciu, e ti nni scinni nni la stadda, e pigli lu megghiu ca­ vaddu chi cc'è: cci metti la sedda, la brigghia, e lu nesci; po' veni a chiami a mia, cravaccàmu e nni nni jamu, cà si lu sapi tò patri, nni fa ammazzari.» Pigghia a sò matri, l'accravacca nni lu cavaddu e si nni vannu. Nni stu men­ tri eranu nni li campagni ch'avianu lu gran pitittu tutti dui, cci dissi lu figghiu a la mamma: «Vossía cacciassi violu violu, chi i' scansu la via e vaju a viju pi putiri prucacciari da manciari.» Pigghia e cci 'ntoppa un bellissi­ mu pedi di piru, e sutta stu pedi di piru cc'eranu dui chi lu guardavanu e avianu un occhiu sulu nni la frunti, e si chiamavanu Ciclòpi. Lu picciottu cu la spata a lu hjancu, cu lu gran pitittu ch'avia, acchiana a lu pedi di lu piru, e 'ncumència a cull'ri ed a manciari; dopu poi s'in­ chì' la pitturina; va pri scinniri di lu piru, e si risbigghia­ un li Ciclòpi, chi vulianu sbramari a stu picciottu; lu picciottu curaggiusamenti tira la sciabula e l'ammazza tutti dui. Nni stu mentri lu figghiu ij' a vidiri pi lu mancia­ ri, la mamma scontra un Ciclòpu; e cci dissi: «Unni stati jennu?» Cci rispusi lu Ciclòpu: «Staju jennu, ca aiu un billissimu casamentu, quattru migghia arrassu di ccà, chi cci aiu tutta sorta di compustìbuli di mancia­ ri.» Rispunni la donna: «Sintiti, i' aiu un figghiu ca è 'nta li tanti di viniri a circari a mia, pricciò jitivìnni chi i' fazzu alluntanari 'n'àtra vota a mè figghiu e mi nni vegnu nni vui.» Si parti stu Ciclòpu e si nni va: arriva lu figghiu nni sò matri: «Vossa binidica, matri; vossa pigghia, ca mi intuppà' stu pedi di piru, abbuttativi di pira.» A la spidduta di li pira cci dissi lu figghiu: «Caminati drittu drittu, ca i' scansu via pi putiri pircac­ ciari da mangiari.» Pigghia e si nni va. Sta sò matri si nni ij' nni lu Ciclòpu, cci detti a mangiari, e si gudia cu lu Ciclòpu. Lu figghiu cumincia a circari sta mamma, e vitti un billissimu Palazzu, e ddà cc'era la matrina. La mamma si adduna ca veni lu figghiu; cci dici a lu Ciclò­ pu: «Ammucciativi nna 'na càscia, ca vi mettu robbi di supra, chì stà vinennu lu mè figghiu, ca vidennu lu ca­ vaddu acchiana.» 'Nsumma, arriva lu figghiu nni stu casa­ mentu, trasi nni lu purtuni, e vidi la cavallarrizza, chi cc'era lu sò cavaddu; acchiana susu e va a vidi a sò ma­ tri. «Mamma, cu' cc'è nni stu palazzu?» «Figghiu, nuddu cc'è.» «Cc'è di manciari? mangiammu: chiddu chi voli Dì'.» La mamma cci detti di manciari. «Ma­ tri, i' mi pigghiu lu cavaddu, e vaju a vìdiri si pozzu fari 'na pocu di caccia.» «Sì, figghiu, va addivèrtiti.» Si pi­ gghia lu cavaddu, e si nni va a caccia. Cacciava cu la scia­ bula 'nfatata a li mani; chiddu cunigghiu chi vidia a jazzu, appizzava cu 'na sciabulata, e l'ammazzava. Nni stu mentri iva cacciannu, cci 'ntoppa un billissimu pedi di piru granni, e cc'eranu dudici Ciclòpi chi lu guardavanu; l'assartàru sti dudici Ciclòpi; stu picciottu tira la sciabu­ la, si misi a guirriggiari cu sti dudici Cicròpi e li am­ mazza. Dirimpettu a sti pedi di piru cc'èra n'âtru billissi­ mu casamentu; cc'eranu quattru figli fimmini di Rignan­ ti, chi l'avia pigghiatu lu Magu, cumencianu chisti a fari vela a stu picciottu; lu picciottu si nn'adduna e si nn'avi jutu pri stu casamentu; li figli di li quattru Rignanti lu fi­ ciru acchianari susu; acchianatu susu cumincianu a di­ mannari di cu' era figghiu e di cu' 'un'era figghiu; rispusi lu picciottu: «I' sugnu figghiu di Rignanti.» Cci cunzàru na billissima tavula, cci dettiru a manciari; a lu cavad­ du ci dèttiru l'oriu. Rispusi lu picciottu: «Lassatimìn­ ni jiri, ca quarchi quattru migghia arrassu di ccà cc'è n'âtru billissimu casamentu ca cci lassavu a mè matri.» Du­ manna licenza e si nni va. La matri si adduna ca veni lu figghiu e fa ammucciari a lu Cicròpu; arrivatu lu figghiu scravacca, scàrrica la caccia, l'acchiana susu, e la porta a sò matri, ligànnucci sempri li mani; ubbidienti a sò matri. La mamma cumencia a 'pparicchiari la caccia, cci allesti lu manciari, lu fa manciari binissimu a lu figghiu. Livatu di manciari lu figghiu, rispusi la matri: «Moru! chi duluri! chi duluri!» «Oh matruzza, chi cci voli pi passari stu duluri, ca i' fazzu nzoccu diciti vui?» «O figghiu figghiu, cci dissi la mamma, quannu era a la casa di tò patri, e mi vinia stu duluri, pigghiava ad unu, e mi man­ nava a pigghiari tantìcchia d'acqua di la Ciblicanna.» «Lestu, matri, ca ora cci vaju!» Subbitu va a nesci lu ca­ vaddu, e si nni va a circari st'acqua di Ciblicanna; va a passa di ddu palazzu unn'eranu li quattru figli di Ri­ gnanti, acchiana susu; a lu cavaddu cci dèttiru l'oriu e ad iddu cci dèttiru a manciari. Dici lu picciottu: «Mi dati nutizia di l'acqua di Ciblicanna?» Rispusiru li pic­ ciotti e cci dissiru: «O figghiu figghiu, nn'hannu passatu giuvini, ma nun hannu turnatu cchiù! Sintiti ch'âti a fari: pigliàti ssu violu drittu, e viditi ca vi 'ntoppa na chianu­ ra, e viditi ca cci sunnu quantità di vistioli; nn'ammaz­ zati unu; jinchìti un paru di vertuli di tozza di carni e vi­ diti ca caminannu 'n'âtra pocu di via vi 'ntoppanu du' liu­ na cu li mazzi 'n manu; e 'mmezzu di sti du' liuna cc'è la funtana di l'acqua di Ciblicanna; poi pigli la carni e la 'ncumenci a jittari un pezzu a chiddu, e un pezzu a chi­ stu liuni; si tu avi' curaggiu, mentri sti liuna si mancianu la carni, tu pigli lu baccaruni, e l'inchi di acqua, e ti nni torni subbitu. Poi quannu ti rinescinu tutti cosi, veni a passi arrè di ccà.» Pigghia lu picciottu, si metti a ca­ vaddu, e si nni va; arrivatu a la chianura, ammazza lu vo' e inchi un paru di vertuli di carni, e si nn'avi jutu; arrivatu a li du' liuna comencia a dari carni a li liuna, mentri chi si manciavanu sta carni, va a inchi lu bacca­ runi di st'acqua di Ciblicanna e si nni torna unn'era lu cavaddu, si metti a cavaddu, e si nni va nni li picciotti chi cci 'nsignaru sta via; scravaccà' ed acchianà' susu nni li picciotti; li picciotti, comu lu vittiru arricògliri cu l'ac­ qua, cci cunzàru la tavula e cci dèttiru a manciari; e a lu cavaddu l'òriu. Nni stu mentri mancia lu picciottu, li quattru figli di li Rignanti cci levanu l'acqua chi purtava di la Ciblicanna, cci mettinu 'n'âtra partita d'acqua, e idda cci porta st'acqua a sò matri; la mamma comu lu vitti affacciari cumincia a lamintarisi: «Moru! chi du­ luri!» Lu figghiu acchianava cu l'acqua; dànnucci l'acqua, idda si la vivi, e cci passà' lu duluri; poi cci detti a man­ ciari a lu figghiu, e cci dissi: «Sa' chi faciva i' cu tò pa­ brocca. tri? chiantava cincu chiova 'n terra, e poi nni mittìvamu 'n cruci tanticchia i' e tanticchia iddu e nni alienàvamu ad arrìdiri.» Sò figghiu cci dissi: «Chiantammu li chio­ va, e facemmu videmma accussì comu faciva vossìa cu mè patri.» Chiantati li chiova nni lu solu di la càmmara, sò matri cci attacca a lu figghiu prima; attaccatu chi fu, va a chiama a lu Ciclòpu, pigghia la stessa sciabula di lu fi­ gghiu, e lu fa ammazzari: lu fannu tozza tozza, lu mettinu 'ta 'na visazza e lu mettinu supra lu cavaddu; lu jittaru fora di unni pigghia pigghia. Lu cavaddu, chi era 'nsigna­ tu di jirisìnni nni ddu casamentu, si nni ij'; li picciotti Rigginotti vidennu lu cavaddu lu traseru dintra, e cci li­ varu 'na visazza di supra; scarricata chi fu la visazza, cci vannu a trovanu lu corpu di ddu picciottu; lu pigliàru tuttu e lu cuminciaru a situari pezzu pri pezzu, e li mìsu­ ru a corpu d'omu; poi pigghiaru l'acqua di la Ciblicanna, cuminciaru a zabbiarlu tuttu cu l'acqua, e rivinni lu picciottu di bel nuovu, dicènnucci a li picciotti: «Oh chi durmuta chi m'aiu fatto!» Rispusiru li picciotti: «Talè unn'èritu misu!» e cci cuntàru tuttu lu passatu. «E ora, dici lu picciottu, ch'aiu a fari cu mè matri?» Dicinu li picciotti: «Arrivatu chi si' nni tò matri, ti finci stizzatu, apri tutti li càmmari e li casci, e li cerchi entro) na bisaccia. tutti, truvannu a lu Ciclòpu, lu pigli e lu porti nni lu cammaruni, lu cchiù granni chi cc'è, e poi cci dici: «Mà', i' v'aiu datu tanti piaciri, ora nn'âti a dari unu a mia.» Rispusi la mamma; dici: «Chi hê fari?» «V'aviti a pàrtiri di chidda spica di muru, e lu Ciclòpu di l'âtra spica di muru, arrivati nni lu mezza di la càm­ mara vi abbrazzati.» Nni stu mentri chi eranu abbrazza­ ti, pigghia la sciabula e cci tagghia li testi a tutti dui, e spiri­ sci lu 'ncantamentu di ddu palazzu; si parti lu picciottu e si nni va nni li figli di li Rignanti; rispusiru li figli di li Rignanti: «Semu livati di lu 'ncantamentu, ora si' tu lu patruni di nuàtri quattru; di zoccu vô' fari nni fa'.» Ri­ spunni lu picciottu: «Dicitimi di cu' siti figli, ca v'hê jiri a lassari na pri na nni li vostri patri?» Si pigghia sti quattru picciotti e cumincianu a caminari pi la cità di Palermu; si 'mmarcàru, e si nni jeru a Napuli; si allòca­ un 'na billissima lucanna, e iddu fa dari l'ammasciata a lu Re. Lu Re com'appi la figghia, cuntenti chi nun si pò diri, la vulía dari a lu furasteri; ma iddu dissi ca nun avia st'idea. Parti cu li gran cumplimenti, e cci va a lassa l'â­ tri figli a li Rignanti di lu Partuallu, di la Spagna e di la Russia; e tutti lu vulevanu pri jènnaru. Lu Rignanti di Russia era 'Mperaturi; e lu picciottu si marità' cu la fi­ gghia di lu 'Mperaturi di Russia, ca era bedda di biddizzi rari, e li dinari l'avia cu la pala. Basta: si spusaru e tinni­ ru lu gran fistinu di abballu. Iddi ristaru maritu e mugghieri, E nâtri comu tanti sumeri. Cianciana."
  },
  {
    "text": "'Na vota s'arriccunta ca cc'era 'n Palermu un mircanti. Stu mircanti avia 'na sula figghìa; e di sta figghia nn'era troppu gilusu. 'Na jurnata a stu mircanti cci vinni 'na 'mmasciata ca lu vulía lu Re a Napuli. Mischinu, si misi 'nta 'na gran cunfusioni; dici: «E comu la lassu a mè figghia?!» Iddu va a la casa, e cci cunta la cosa a sò fig­ ghia; dici la figghia: «Papà, chi avi ca è accussì sid­ diatu?» «E ch'hê d'aviri, figghia mia! mi mannò a chiamari lu Re, e mi voli a Napuli.» «Ih! dici idda, e pi chissu s'avi a siddiari? Vassía mi fa 'nchiuvari fine­ stri, finistruna, porti, tutti l'apirturi chi cci su' 'nta lu pa­ lazzu; mi fa 'na pruvista, e ch' 'un mi fa mancari l'acqua, e lu Signuri lu pozza accumpagnari.» Dici: «Sì, fig­ ghia mia; ora vaju nni lu mastru d'acqua.» Cci fici tutti li pruvisti; la 'nchiuiju; partíu. Li mastri d'acqua si sapi: a li du' jorna lu mastru cci fici mancari l'acqua. Cunfusa, sta picciotta si misi a firriari lu palazzu, e 'un truvava a nuddu. Comu java firriannu, vitti 'nta 'na càm­ mara un purteddu, d'unni si scinnía 'nt'ôn puzzu. Affac­ cia di lu puzzu; scinni, e trova n'âtru purteddu dunni si niscía 'nta 'na finestra, e sta finestra spuntava 'nta lu jar­ dinu di lu Re. Affaccia, e vidi vèniri la Riggina, cci vidi piaciri). livari 'na chiavi di li capiddi; grapi 'nta 'na purticedda, e la Riggina trasi, e cc'era un turchiceddu. Idda cci pur­ tava lu manciari ogni jornu; e poi si chiuija cu lu turchi­ ceddu. Lu 'nnumani cci stetti accura 'n'âtra vota; e la Riggina fici la stissa cosa. A la picciotta cci nni vinni 'na sorti di currivu; pigghia, ca 'nta la sò finestra cc'era un bellu pedi di granatu, un bellu granatu, e cci la tira 'n facci a la Riggina; e la Riggina morsi bottu 'nta bottu. 'Nta lu palazzu sta Riggina 'un cumparía, e cuminciò 'na gran cunfusioni. «La Riggina unn'è? La Riggina unn'è?» E la circavanu pi varda e pi sedda. All'urtimu poi la vannu a trovanu 'nta lu jardinu morta. Cunsiddira­ ti la cunfusioni! La pigghiaru e l'acchianaru a palazzu; cci cunzaru lu talamu e cci ficiru l'assèchii; e lu Re chi chiancía a sta Riggina ca l'avía persa senza vidilla cchiui. Ddoppu sta disgrazia, stu Re 'un vosi vìdiri cchiù a nuddu; 'un vosi cchiù dari adènzia, 'un vosi cchiù su­ ciità: nenti. 'Nta stu frattempu s'arritira lu mircanti di Napuli; comu juncíu 'n Palermu, lu primu pinseri chi appi, jiri nni la figghia; e poi nni lu Re. Comu iju nni lu Re 'ntisi sta cosa; alluccutu ca lu truvau stracanciatu di la gran pena di la muggheri chi cci avía mortu. 'N tur­ nannu a la casa cci cuntau la cosa a la figghia, dicennu: «Figghia mia, io sugnu alluccutu di sta disgrazia chi cci successi a stu poviru Re, ca mischinu 'un si canusci re dappertutto, cu premura e preoccupazione. cchiù.» Dici la figghia: «Ora papà, mi cci voli purtari nni lu Re quantu cci vaju a fazzu 'na visita?» «Sì, ca ti cci portu.» Comu iju nni lu Re, idda l'accuminciò a cunfurtari e poi pi tuttu cunfortu cci dici: «Ora stassi cuntenti, Maistà, ca a la Riggina l'ammazzai io c'un gra­ natu chi cci tirai.» «Ah! 'nfami assassina: 'nca tu l'ammazzasti a mè mugghieri? Ed avi' lu spiritu di cun­ tallu?!» «Sissignura, Maistà, ma ora senti la raggiuni, e vidi siddu io aiu fattu beni o mali.» E cci cuntau tuttu lu fattu di lu puzzu, di la finestra, e di lu turchiceddu, ca la Riggina cci java e cci purtava ogni jornu lu manciari e si 'nchiuija cu iddu: «E sta stissa fattetta cci la vitti fari du' jorna; tantu ca mi nni vinni un gran currivu, e cci tirai un granatu, e l'ammazzai.» Lu Re 'un cci vulia cridiri ca la cosa avia jutu accussi. Idda, sperta, dici: «Maistà, si nun voli cridiri a mia, Sò Maistà veni cu mia e jamu unn'è vurricata la Riggina e cci fazzu vidiri la mè virità.» «'Nca jamunìnni.» Comu junceru nni la Riggina, la picciotta la prima cosa chi fici, cci sciugghíu li capiddi, e subbitu cci cadíu la chiavi. Comu l'appi 'nta li manu, si pigghia a lu Re e si lu porta 'nta lu jardinu. Comu junci, grapi idda; e comu grapi vidi lu turchiceddu tisu tisu mortu. Lu Re a vidiri chistu, dici: «Hai raggiuni!» E subbitu cci passò la colira. Si la porta a palazzu; dici: «Tu ora avi' a essiri la mugghieri mia.» Cci passò la cumminienza a lu patri; lu patri 'un si lu fici diri du' voti. Si ficiru li capituli; e 'n tempu ottu jorna la figghia di lu mircanti e lu Re fôru maritu e mugghieri. Iddi arristaru filici e cuntenti E nuàtri ccà nni munnamu li denti. Palermo. a la Gràttula-beddàttula."
  },
  {
    "text": "'Na vota si cunta e s'arriccunta a lor Signuri ca cc'era e cc'era un maritu e 'na mugghieri. La mugghieri ogni vota chi parturia, sempri facia fimmina. Lu maritu, ar­ rabbiatu, ca addisidirava un figghiu màsculu, 'na vota ch'era gràvita sò mugghieri, cci dissi: «Si tu fa' fim­ mina, io ti l'ammazzu.» La povira mugghieri, mischina, angustiata, parturisci, e fa 'na bedda figghia fimmina. Pi lu timuri ca lu maritu cci l'ammazzava, cci dissi a la mammana: «Si la porta vassía a la criatura, e chiddu chi cridi di fari, fa.» La mammana si misi a guardari la picciridda e dissi: «E ch'aiu a fari di sta picciridda?» Si nni va 'nta 'n'aperta campagna, e la pu­ sau supra 'na troffa d'erva bianca. 'Nta sta campagna cc'era un rimitu. Stu rimitu avía 'na cerva, parturuta d'allura, chi nutricava li cirviteddi. La cerva niscía pi jirisi a prucacciari lu manciari. S'arricug­ ghíu la cerva 'ntra la grutta; li cirviteddi circavanu d'ad­ dattari, e la cerva era cu li minnuzzi sculati, chi 'un cci putía dari latti. Sta cosa sicutava pi 'na pocu di jorna; e li cirviteddi stavanu murennu di fami. Lu rimitu, mischi­ un, vidennu ca li cirviteddi cci murianu di fami, si metti appressu la cerva, e vidi ca lu latti lu java a dari a 'na picciridda. Lu rimitu comu vitti sta cosa, si pigghia la picciridda, e si la porta 'nta la grutta. Poi cci dissi a la cerva: «Nutricatilla ccà, e duna puru latti a li to' pic­ ciriddi, a li to' cirviteddi.» Lu rimitu, la sò cura era d'av­ vizzalla a manciari. La picciridda criscía, e criscía tanta graziusa; sirvía lu rimitu, cci facía li sirvizzedda, e lu ri­ mitu chi guardava sta picciridda cu n'amuri cchiù granni chi mai, comu s'avissi statu 'na propria figghia sua. 'Na jurnata lu Re iju a caccia. 'Ntramentri chi si divir­ tia cu la caccia, si smovi 'na timpesta: acqua, trona, ven­ tu..., lu Re 'un avennu unni si riparari, si nni iju a ripara­ ri nni stu rimitu. Lu rimitu, comu lu vitti tuttu vagnatu, chiamau: «Ervabianca! Ervabianca! Pigghia 'na sèg­ gia, adduma ligna, quantu ajutamu a stu Signuri.» Lu Re, sintennu diri Ervabianca, cci dissi: «Bonu rimitu, chi cunsisti stu nnomu Ervabianca?» «Signuri, dissi lu rimitu, io avia 'na cirvitedda, sta cerva nutricava li so' picciriddi; 'na pocu di tempi s'arricugghia senza 'na sbrizza di latti. 'Na jurnata mi cci misi d'appressu; e vitti ca si curcava supra 'na picciridda, chi si sucava lu sò latti. La picciridda era pusata supra 'na bella troffa d'erva bianca, e di nnomu io cci misi Ervabianca.» Lu Re, quannu 'ntisi chistu, cci dissi: «Rimitu, mi la vô' dari, ca mi la portu a lu palazzu? Io ddà la fazzu 'nsigna­ ri; tu si' vicchiareddu, sta picciridda ccà pò arristari 'nta sta campagna aperta, sula?...» «Maistà, dici lu rimitu, io la picciridda la vogghiu beni, e tantu la vogghiu beni, chi aiu piaciri ca si la porta; pirchì chiddu chi cci pò fari Sò Maistà, nun cci lu pozzu fari io, poviru rimitu chi sugnu.» Lu Re si la pigghia, e ddoppu chi s'allicin­ ziau cu lu rimitu, si la metti avanti cavaddu, e si la por­ ta. Arrivannu a lu palazzu, cci assigna 'na pocu di dami, pi l'educazioni di sta giuvina. Quannu lu Re nni misi a canusciri li meriti, dissi: «Lu megghiu chi fazzu, mi la pigghiu pi mugghieri, e la fazzu Riggina.» E si la spu­ sau. Ed Ervabianca fu Riggina di lu regnu. Lu Re avía nisciutu foddi pi l'amuri chi purtava a sta mugghieri. 'Na jurnata si la chiamau, e cci dissi: «Lu­ vabianca, io sugnu custrittu a pàrtiri; ma la cchiù cosa chi io sentu, è ca ti divu lassari.» Ervabianca, a lu sintiri sta nuvità, si turbau. Lu Re partíu. 'Na sira, lu Re si truvava 'n cumpagnia di Principi e di Cavaleri, fora lu sò regnu; ognunu misi a lodari li so' mogghi. Lu Re rispusi: «Tutti vantati li vostri, ma mugghieri comu la mia, 'un ni pò aviri nuddu.» Si vutau unu di ddi Cavaleri: «Maistà, si vui vuliti mettiri 'na scummissa, vaju 'n Palermu, e vi fazzu vìdiri, ca tuttu lu tempu chi vui mancati, io fazzu cummirsazioni cu vo­ stra mugghieri.» «Nun pò essiri, rispusi lu Re, nun pò essiri!» «Mittemu scummissa?» arrispunníu lu Cavaleri. «Scummissa un feu!» Stabileru lu tempu: 'nta un misi. E lu Cavaleri partíu. Comu partíu, si metti a cunnannari di notti e di jornu sutta li barcuna di lu pa­ lazzu riali. Lu tempu passava, e mai avia pututu vidiri affacciata a la Riggina; pirchì li finistruna eranu sempri chiusi. 'Na jurnata passiannu comu un dispiratu, cci 'ncugna 'na vicchiaredda, e cci dumanna la limosina. Iddu cci dissi: «Vattinni: nun mi siddiari!» La vicchiaredda cci dumannau: «Signuri, chi avi ca è accussì siddia­ tu?» «Vattinni: lassami stari.» «Signuri, mi lu di­ cissi a mia: cu' sa si lu pozzu ajutari...» «Io aiu 'na scummissa pi li manu; e vurría pinitrari dintra stu Palaz­ zu, o ammenu sapiri chi figura avi la Riggina. «Si­ gnuri, voscenza stassi allegru, ca cci pensu io.» La vecchia si priparau 'na pocu di panaredda cu ova e frutti; si nni va a lu Palazzu, cu diri ca vulía parrari cu la Riggina. Comu si vitti davanti a la Riggina, si l'abbraz­ zau, e cci dissi 'n sutta vuci: «Figghia mia, tu a mia nun mi canusci; ma io ti sugnu parenti; ed appi lu preu di purtàriti sti cusuzzi.» La Riggina si la vosi fari stari cu idda a Palazzu, e detti ordini chi si rispittassi sta vic­ chiaredda. La Riggina cci dava tutta la cunfidenza, e la trattava comu 'na parenti; pirchì idda, nun sapennu la sua parintela, cridia ca putissi essiri 'na parenti sua. La vicchiaredda era patrona di tràsiri a qualunchi ura 'nta la càmmara di la Riggina, e di fari chiddu chi cci piacía. 'Na jurnata la vicchiaredda trasíu; la Riggina stava durmennu. Cci va vicinu a lu lettu, si la metti a vasari: «Figghia mia, chi si' bedda!» Scummogghia tantìc­ chia la cuverta di lu lettu, e si adduna chi a lu latu di la spadda manca avía un billissimu neu: e chi fa? pigghia 'na furficìcchia, e cci tagghia li pilidda chi cci avía 'nta lu neu; e cuntintuna nesci di lu Palazzu. Comu lu Cava­ leri appi sti pilidda, e 'ntisi chi figura avía la Riggina, 'un cci capíu 'nta li robbi; avi pigghiatu 'na bona summa di dinari, e cci l'avi rigalatu. Lu jornu ditirminatu, si tru­ vau a la prisenza di lu Re e di l'àutri Cavaleri, ch'eranu tutti disidirusi di sèntiri cu' vincía la scummissa. Lu Ca­ valeri si misi a parrari, e cci dissi: «Maistà, aiu fattu tutti cosi. È veru ca vostra mugghieri è di tali e tali ma­ nera?» «Ebbeni, rispusi lu Re, sti cosi cu' sa comu l'aviti appuratu; ma io sugnu certu, ca cu mè mugghieri nun cci aviti trattatu.» «Maistà, è veru ca vostra mug­ ghieri avi un neu supra la spadda manca? E chistu è lu signali;» cci detti 'nta la carta ammugghiatu lu sigretu, chi Sò Maistà sulu putía sapiri. Lu Re 'un appi cchiù àli­ ca di ripricari. Subbitu si 'mmarca e va a lu Palazzu. La Riggina, a l'arrivu di lu Re, tutta cuntenti cci va a lu 'ncontru. Lu Re, comu trasi, duna ordini di 'mpajàri 'na carrozza, e cci dici a sò mugghieri: «Camina!» Lassu cunsidirari a lor signuri lu cori di sta povira Riggina! Si la metti 'n carrozza, e si la porta a li fàudi di Munti Pid­ dirinu. Arrivati chi fôru, cci ordina di scìnniri di la carrozza; e appena fu scinnuta, cci tira un corpu, e la lassa abbannunata 'n terra, e si nni torna prestu a Palaz­ zu. santuario di S.a Rosalia. Lassamu a stu Re, chi nun cci spirciau cchiù nenti, e pigghiamu a un medicu. Stu medicu avía prumisu un viaggiu a Santa Rusulia pi 'na picciridda chi cci avía na­ sciutu. 'Na jurnata si parteru maritu e mugghieri, si pur­ taru a lu servu, ca era un schiavu; arrivannu a li fàudi di Munti Piddirinu, sentinu un lamentu. Si vôta lu maritu: «Videmu chi è sta cosa.» Si avvicinanu a lu puntu unni sentinu lu lamentu, e chi vidinu? Vidinu na giuvi­ na jittata 'n terra, firuta, e quasi muribunna. Lu medicu la 'nfasciau a la megghiu chi potti; e cci dissi a la mug­ ghieri: «Pi sta jurnata lu viaggiu lu lassamu stari; nni nni jamu a la casa; nni purtamu sta povira giuvina, e vi­ demu si la putemu guarìri.» E accussì ficiru. Si la purta­ ru a la sò casa; lu medicu la misi a curari; e la giuvina turnau 'n saluti. Iddi, lu maritu e la mugghieri, cci spija­ vanu comu idda avía passatu sta disgrazia; ma la giuvi­ na, prudenti, nun cci vosi cuntari mai nudda cosa. 'N casa di stu medicu, sta donna si pigghiau la cura di la picciridda, e la mugghieri era cuntintuna d'aviri truva­ tu sta giuvina accussì bona e accussì virtuusa. Lu maritti 'na vota cci dissi a sò mugghieri: «Senti ch'âmu a fari: lassamu la picciridda cu la cammarera, jamu a cumpiri la nostra prumisa a Santa Rusulia.» Lu 'nnumani matina, susùti, si pigghiàru ad Alì, lassà­ ru a la giuvina e la picciridda chi durmianu, e si misiru 'n caminu. Arrivannu ch'avianu fattu un pezzu di via, lu schiavu dici: «Oh, patruni, chi mi scurdavi! la fillata pi la culazioni!...» Lu patruni cci dissi: «Curri prestu, Alì: va pigghiala; ca nuàtri t'aspittamu.» Stu criatu avía un odiu murtali pi sta nova cammarera; pirchì cci paría ca li patruni l'amuri chi avevanu ad iddu, l'avianu misu a chidda. Cci vinni fatta, comu arriva a la casa, grapi la porta; chiddi dui eranu misi chi durmianu anco­ ra, poviri 'nnuzzenti! iddu cci tagghia li cannaruzzed­ da a la picciridda, e si nni curríu prestu prestu, a jùnci­ ri li so' patruni. Lassamu ad iddi, chi si fannu lu viag­ giu, e pigghiamu dda povira picciotta, chi comu s'arri­ spigghia si vidi tutta vagnata di sangu; guarda, e vidi la picciridduzza scannaruzzata. «Ah! mischina mia! e comu fazzu, si vennu li patruna, e 'un trovanu la picci­ ridda?». Guarda tutta la casa, e trova 'na finistredda aperta, acchiana, e si jetta di ddà appinninu. Si trova 'nta 'na chianura, 'ncontra un palazzu anticu, sdirrubbatiz­ zu. Trasi, e nun vidi a nuddu. Vitti un sufà vecchiu, e, stanca e amara, si cci jetta, e s'addurmisci. Lassamu ad idda chi dormi, e pigghiamu a sò patri. Lu patri, cu lu tempu vieni a sapiri di (da) sò mugghieri ca la picciridda nun era veru ca l'avía fattu morta; ma chi idda l'avia datu 'n putiri a la mammana, e chi nun sa­ pia cchiù chiddu chi nn'avia fattu. 'Na jurnata, 'un si sa­ pennu dari paci di sta cosa, dici: «Mugghieri mia, io mi nni vaju, e tannu turnirò a la casa, quannu avirrò un­ tizia di mè figghia.» Lassamu a lu patri chi va circannu a la figghia, e pig­ ghiamu a lu Re, chi cu lu tempu cci misi a vèniri lu scrupulu 'nta la sò testa, dicennu: «Cu' sa, cu' sa si fu tradimentu chi mi fici ddu Cavaleri, senza mè mugghie­ ri, mischina, avìricci curpa!... Cu' sa s'è viva?... Cu' sa s'è morta?... Ma io nèsciu di lu Palazzu, e tannu m'arri­ cògghiu, quannu sentu nutizii di mè mugghieri! Pigghiamu a lu medicu. Lu medicu finíu lu sò viag­ giu, e s'arricugghíu a la casa. Tuttu cuntenti di truvari la sò picciridda e la mamma di la sò picciridda. Tràsinu e chiamanu, e 'un vidinu a nuddu. Tràsinu nna la càmmara di dòrmiri, e trovanu la picciridda morta. Lu medicu, tali e quali si truvava, si pigghia lu schiavu, e cci dici: «Alì, unni la truvamu truvamu, l'avemu a 'mmazzari sta scilirata, comu idda ammazzau la nostra picciridda!» Si metti a caminari, e si 'nfila 'nta stu palazzu; trasi, e vidi a dui siduti, chi stavanu ripusannu. Iddu stancu e comu un dispiratu, si sedi cull'àutri. Mentri eranu tutti quattru assittati, 'ntra lu mezzu di lu cammaruni cc'era un fanali addumatu; mentri iddi eranu misi tutti quattru comu li muti, vidinu vèniri un ogghialureddu. St'ogghialoru si metti sutta lu fanali, e cci dici: «Va, scinni.» Lu fana­ li scinniu, e l'ogghialureddu cci misi l'ògghiu. Cci dissi l'ogghialureddu a lu fanali: «Nenti mi cunti?» «Chi t'aiu a cuntari e cuntari? Avirria 'na cosa di cuntà­ riti!» «Cuntamilla.» «Senti, cci dici lu fanali. Cc'era un patri, ca pi 'un vuliri cchiù figghi fimmini, cci avia dittu a sò mugghieri, ca si facía fimmina cci l'am­ mazzava. La mugghieri, pi livariccilla di davanti, fici spirìri la picciridda. Senti! Sta picciridda, quannu fu granni, fu mugghieri di Re; stu Re, pi un tradimentu chi cci fici un Cavaleri, si la purtau a Munti Piddirinu, cci detti un corpu, e la lassau ddà 'n terra. Si cci truvau a jì­ ricci un medicu; stu medicu 'ntisi un lamentu. (E chiddi tri chi si guardavanu l'unu cull'àutru, comu stunati, ed Alì chi trimava comu un merru) Senti: Stu medicu si avvicinau 'nsèmmula cu la mugghieri unni sintía la vuci, e chi vidi? vidi na billissima giuvina, jittata 'n ter­ ra, firuta. Si la purtau a la casa, e cci affidau la piccirid­ da, chi fu ammazzata di lu schiavu pi odio ch'iddu avía a la giuvina....» Si vôta l'ogghialureddu: «Mischi­ na! Com'è, viva, o morta?» «No, viva è.» «E unni si trova, mischina?» «Si trova ddà dintra, jittata sopra un divanu, chi stà ripusannu. Lu patri chi la va circannu; lu Re la va circannu; lu medicu la va circannu pi am­ mazzalla pirchì cridi chi avissi ammazzatu la sò picci­ ridda.» A lu sèntiri chistu, si susèru tutti tri. Lu medicu affirrau ad Alì p' 'un lu fari scappari. Tràsinu ddà dintra, e tutti tri si cci jèttanu a lu coddu. Lu patri misi a fari: «La figghia è mia! Tocca a mia!» Lu medicu: «È mia; pirchì io cci sarvai la vita.» Lu Re: «Veru ca io cci fici lu tradimentu; ma la mugghieri è mia; ed a mia tocca!» Pigghiàru ad Alì, e lu squartariaru. Lu patri e lu medicu si pirsuaderu di la raggiuni. Lu Re vosi a tutti a Palazzu, e tinni 'na gran festa, pirchì avia truvatu la mugghieri, e si pigghiau lu patri e lu me­ dicu comu parenti. Iddi arristaru filici e cuntenti; Nui semu ccà e nni munnamu li denti. Palermo."
  },
  {
    "text": "'Na vota cc'era un Re e 'na Riggina; stu Re e sta Rig­ gina avianu unicu figghiu. Arrivannu a l'aitàti di dicidot­ t'anni cci dici lu patri: «Figghiu, lu tempu passa, la vicchizza accosta: pirchì 'un vi maritati? Si nui mure­ mu, la riami a cui va?» Lu figghiu, ca sta cosa 'un cci sunava, cci dicía sempri: «'Un è tempu, patri mio.» Lu patri sempri a l'aricchia: «Figghiu, maritativi!..» tantu ca lu figghiu pi livarisillu di supra cci dissi 'na vota: «Ora pirsuaditivi, patri mio, ca tannu io mi ma­ ritu, quannu attrovu 'na donna bianca comu ricotta e rus­ sa comu 'na rosa.» Lu Re sintennu accussì, tocca campa­ na di Cunsigghiu: «Signuri mei, lu Riuzzu si marita, ma voli 'na donna bianca comu ricotta e russa comu 'na rosa. Comu si fa?» Si vôtanu li savii: «Maistà, pigghiàti 'na pocu di 'Ngranni di Curti, ognunu un pittu­ ri, cammareri quantu nni vonnu, e jissiru pi l'universu munnu 'n cerca di sta donna; all'annu, qual'è la megghiu picciotta lu Riuzzu si la marita. 'Nca si partinu sti 'Ngranni di Curti, ognunu un pitturi di chiddi mastrischi, cammareri quantu nni vòsiru: unu 'nt'ôn regnu, unu 'nta n'àutru. Na di sti 'Ngranni va maestri. a Spagna; trasi e trasi 'nt'ôn Spiziali e si metti a discurri­ ri. Sapiti com'è: ddoppu du' jorna si pigghia amicizia; lu Spiziali si vôta: «'Unca la bemminuta di vuàtri signu­ ri?» «Nuàtri vìnnimu, cci dici lu 'Ngranni di Curti, pi truvari 'na donna bianca comu ricotta e russa comu 'na rosa, ca la va circannu lu nostru Riuzzu pi maritàri­ si.» «Oh! e s'è pi chissu, ccà cc'è 'na biddizza rara, 'na picciotta veru bianca comu ricotta e russa comu 'na scocca di rosi. Ma a vidilla è forti, pirchì sta giuvina 'un affàccia mai. È figghia di genti caduti 'n vascia fur­ tuna, e la sò facci 'un si canusci.» «'Unca comu pute­ mu fari pi vidilla?» «Ora vegnu io.» Lu Spiziali va nni la matri di la picciotta e cci dici: «Signura, cc'è a la mè Spiziaria un pitturi, chi va facen­ un li megghiu facci di stu munnu; vurrissi fari lu ritrattu di vostra figghia; si diciti sì, cc'è quarant'unzi di cumpri­ mentu.» La matri, ch'era 'n circustanzi, cci lu dissi a la figghia, la figghia si pirsuasi: eccu ch'acchiana lu pitturi, lu 'Ngranni di Curti (pirchì chissu era lu patto), e lu Spi­ ziali. Quannu lu pitturi la vitti, dissi: «È cosa bona!», e misi a fàricci lu ritrattu. A la finuta, si nn'avi jutu; appi 'na càmmara nni la casa di lu Spiziali, e accussì difiníu stu bellu ritrattu. Lu 'Ngranni avi jutu nn'òn arginteri, si l'avi fattu ligari d'oru, si l'attaccò a lu coddu, e partíu pi lu Regnu 'nzèmmula cu lu pitturi. Salutau lu spiziali: «Arrivirèricci: spiramu ca la cosa arriniscissi.» Vinni l'annu quannu fu ura di l'udienza, lu Riuzzu ac­ cuminzò a vìdiri li ritratti. All'urtimu si susíu stu 'Ngran­ ni di Curti; dici: «Maistà, si stu ritrattu 'un vi piaci, donni pi vui nun cci nn'è.» «Oh chi bellu ritrattu! dici allura lu Riuzzu. Si la facci assimigghia a la pittura, è 'na gran facci!» Subbitu avi fatto fari dudici àbbiti cu la sò pittinatura, pigghia li megghiu carrozzi di lu Palazzu, e li fa pàrtiri pi jiri a Spagna a pigghiari a sta picciotta. Lu 'Ngranni di Curti la prima cosa, iju nni lu Spiziali. La cuntintizza di ddu Spiziali fu 'na cosa granni. Hannu passatu nni la Signura. «Signura, vostra figghia avi a essiri spusa di lu Riuzzu di stu 'Ngranni di Curti. Vostra figghia si la miritava sta sorti; idda è 'na santaredda; vui l'aviti sapu­ tu 'nsignari. Ora sapiti chi s'avi a fari? Vostra figghia avi a passari nn'ôn palazzu chi cci avi fattu priparari lu Riuzzu, pi 'struìrisi, e 'mparàrisi tutti sorti di lingui.» La matri comu 'ntisi stu discursu, cci affacciaru li lagrimi pi la tinnirizza. La figghia, obbidienti, passò a lu palazzu; e ddà si misi a studiari. La picciotta era bona di ciriveddu; a li quattru misi niscíu 'struita di tuttu puntu. Comu ni­ scíu, si maritò pi prucura cu lu 'Ngranni di Curti, e par­ tíu pi lu Regnu di lu Riuzzu. Lu Spiziali appi un gran cumprimintuni. L'avvisu datu: lu Riuzzu munta a ca­ vallu, e cci va a lu 'ncontru. Comu vitti sta gran giuvina, smunta di cavallu e si menti 'n carrozza cu la Rigginedda. Figurativi lu preu! Comu la soggira lu vitti, cci piacíu assai; cci fici un san­ gu spavintusu; s'arritira lu figghiu, e cci dici a l'aric­ chia: «Figghiu mio, juncisti unni avivi a jiri. Mi nni piaci di sta picciotta la castità chi avi 'nta l'occhi.» Menti pi mia: Sta Riggina avía n'àutru figghiu; ed era lu figghiu granni, ca era lu 'Mperaturi di lu Brasili; ma comu era luntanu; mancu nni facía discursu. Sta Rigginedda facía 'na vita di 'na santa; sempri chiusa 'nta li so' càmmari, senza mancu affacciari lu nasu. Poi si vulía bèniri cu sta sòggira comu lu palum­ mu e la palumma; cosa rara, pirchì li soggiri e li nori ca­ làru di lu celu sciarriati. Ma, comu Farfareddu va cir­ cannu di 'nfilarisi 'nta l'ogghialòru, 'na jurnata la sog­ gira cci dici a la nora: «Figghia mia, pirchì stai sem­ pri accussì; affaccia a lu fnistruni, e pigghia tantìcchia pag. , vol. I [nota ni ll'edizione elettronica Manuzio]. megghio; hai trovata la donna che potevi desiderari). circostanze di la vita si parli differentemente di' nostri personaggi. ne elettronica Manuzio]) va cercanno di mettervi la coda. d'aria.» La picciotta, obbidienti, affacciò. Comu affàc­ cia, cu' passa? un Milordu 'nglisi. Stu Milordu 'nglisi cci jittò l'occhi di supra, e 'un cci li livò cchiù. La picciotta si nn'addunò; trasi e chiuj lu finistrani. Lu Milordu 'un arriggíu cchiù, e accuminzò a tèssiri lu chianu di lu pa­ lazzu pi vidilla. 'Na jurnata cci 'ncugna 'na vicchiaredda pi la limosina. «Vattinni, brutta vecchia; lassami sta­ ri!» «Ma chi avi?» cci spija la vecchia. «Vattin­ ni, ca 'un l'hê diri a tia.» «Ma vassía mi lu dici; cu' sa!» «Chi aiu? Haju, ca vogghiu vìdiri a la Riggi­ nedda, e nun la pozzu vidiri.» «E pi chissu si cunfun­ ni, vassía? Vassía mi duna n'aneddu cu un domanti suli­ tariu, e lassassi fari a mia.» Lu Milordu cci critti; cci avi accattatu l'aneddu; idda tinca tinca si nn'avi jutu a Palazzu. «Unni jiti?» cci dici la sintinella. «Haju n'aneddu di valuta ca lu pò accattari sulu la Rigginedda; vaju nni la Rigginedda.» Cci passanu la 'mmasciata; la Rigginedda la fici tràsiri. Comu idda vitti st'aneddu: «Quantu vi l'hê pagari?» «Triccent'unzi, Maistà.» «Subbitu, pagàticci tric­ cent'unzi a sta vicchiaredda, e deci unzi di cumprimen­ tu.» La vecchia, cuntintuna, turnò nni lu Milordu. «Chi ti dissi la Rigginedda?» cci spijò lu Milordu. «Dici ca a n'àutri deci jorna mi duna risposta.» E s'as­ santucchiau li triccent'unzi. fanno i santocchi (baciapile) che fanno tutto cu scaltro e furbo accorgimento. A li deci jorna, la vecchia cci dici a lu Milordu: «Io hê jiri nni la Rigginedda; ma comu, accussì cu li manu 'mmanu? Sapiti ch'aviti a fari: mannàticci un ad­ drizzu di valuta.» Li Milordi si sannu: su' re senza curu­ na: avi pigghiatu e cci avi priparatu un addhizzu di granni valuta. La vecchia si lu pigghia e lu porta a la Rigginedda dicennu ca cci vulía vìnniri dd'addhizzu. Idda lu vitti: «Bellu è: quantu vi l'hê pagari?» «Mill'unzi, Maistà; pirchì siti vui.» «Subbitu, pagà­ ticci mill'unzi, e quarant'unzi pi cumprimentu a idda!» La vecchia s'acchiappa ddi dinari e curri nni lu Milordu. «Chi ti dissi la Rigginedda?» «Dissi: «Nenti: cc'era sò soggira, e 'un mi potti parrari; ma lu cumpri­ mentu si lu riciviu; e la simàna chi trasi, è cosa difinu­ ta.» «E pi la simàna chi trasi chi cci vurria purtari di cumprimentu?» «Sintiti: l'aneddu cci l'aiu purtatu; l'addhizzu, puru: ora sarría bonu purtàricci un bell'àbbi­ tu.» A la simàna chi trasíu lu Milordu cci avi fattu pripara­ ri lu cchiù bell'àbbitu chi s'avia vistu, e cci l'avi cunsi­ gnatu a la vecchia. La vecchia va, e va nni la Riggined­ da. «Maistà, si vinni st'àbbitu; lu vuliti accattari?» Comu idda vidi stu grann'àbbitu: «Bellu, bellu! quan­ tu v'hê dari?» «Cincucent'unzi.» «Dàticci cincu­ cent'unzi, e vint'unzi di cumprimentu.» Comu la vecchia turnò. «Chi ti dissi?» cci spijò lu Milordu. «Dissi: Tiniti 'na gran festa di ballu a lu vostru palazzu; 'mmitati lu Re e la Rigginedda, e accussi è finuta.» (Vidi sta sorti di vecchia quantu nni sapía cumminari!) Lu Milordu, cuntintuni, faci fari li gran priparativi; poi fici lu 'mmitu a lu Riuzzu. La Rigginedda si fici allèstiri l'àbbitu chi cci avia vinnutu la vecchia, si metti l'aneddu, l'addhizzu e va a la festa cu lu Riuzzu. Lu primu ballu, lu Milordu iju a 'mmitari a la Riggi­ nedda, pirchì si pirsuasi ca idda era di valuta 'ntisa. Idda comu vitti accussì, lu lassò 'n tridici e si iju a'ssitta­ ri a latu lu Riuzzu. E sempri facía accussì quannu lu Mi­ lordu la java a 'mmitari. Finíu la festa, e lu Riuzzu cci addumannau 'na billissima licenza a lu Milordu e si nni iju. Jamu ca lu Milordu 'un cci putía paci: «'Unca l'a­ neddu l'avia misu (dicía lu Milordu); l'addhizzu l'avia misu, l'àbbitu l'avia misu: e cu mia 'un cci vosi abballa­ ri! E com'è sta cosa?!» Li Rignanti a ssu tempu avianu custumi di stracancia­ risi di paisani, e jiri a 'ttintari cafè cafè pi sèntiri zoccu dicianu li populi. 'Nt'ôn cafè di chisti, cu' s'attrova? lu Riuzzu cu lu Milordu. E lu Milordu dicia: «Ora vidi sta gran cajorda di la Rigginedda! Ddoppu ca s'arrici­ víu n'aneddu, n'addhizzu e n'àbbitu mio, ca mi custàru lu sacciu io quantu, ora a la festa di ballu mancu mi vosi diri 'na parola!...» Comu lu Riuzzu 'ntisi sta cosa, unu fu do. ecc. n. I. e centu si fici: curri a Palazzu; nesci la spata e si jetta p'ammazzari a la mugghieri. La matri fu guagghiarda: si cci jittò 'nta lu menzu, e cci livò a sò nora di davanti. 'Un cuntentu di chissu, lu Riuzzu chiama un capitanu di bastimentu: «Pigghiativi a sta cajorda (nnomu la Rigginedda 'un n'appi cchiù), purtativilla fora fora; quann'è ddà, ammazzàtila, livàticci la lingua e purtati­ milla!» Lu capitanu si pigghia a sta mala vinturusa, e parti. La soggira, ca nni niscía foddi pi sta nora, 'un appi cori di diricci nenti; si spartèru.... E tutti chiddi chi 'ntì­ siru sta cosa, si mìsiru a chianciri. Lu capitanu avia un cani a bordu; avi fattu ammazzari stu cani; e cci avi livatu la lingua; sta lingua l'avi salatu. Ddoppu li gran camini, lu bastimentu pigghiò terra, e lu capitanu lassò ddà la povira Rigginedda, e 'nzèmmula cci lassa li gran pruvvi­ sti di manciari e di robbi. Iddu sicutò li so' camini; idda arristau ddà, arricuvirànnusi 'nta 'na grutta. Passannu tempu li pruvisti a sta puviredda cci jàvanu finennu; 'na jurnata di chisti passa 'na fragata. Idda fa si­ gnali, pi falla 'ncugnari. Lu capitanu di la fragata si nn'adduna: «Pùggia!» e puggiàru. «E vui Signu­ ra, ccà?» «Ccà, signuri capitanu. Io viaggiava supra un bastimentu; si persi lu bastimentu, e mi sarvai io sula ccà.» Lu capitanu di la fragata si la pigghia e si la 'mmarca; poi cci dici: «Unni jamu signura?» «Si vi piaci, a lu Brasili, ca cci aiu certi parenti mei.» E si misiru a la vila pi lu Brasili. Prima d'arrivari, dici idda: «Capitanu, io vurría fattu n'àutru favuri di vui: vurría essiri vistuta d'omu, ca d'allura 'un mi vogghiu fari acca­ nusciri di li me' parenti.» Lu capitanu l'avi fattu stracan­ ciàri; idda si tagghia la chioma di li capiddi; bedda ccli­ ra, paría un cavalirottu veru. Comu scinníu 'n terra, ac­ cuminzò a caminari; guarda, e vidi 'na banca di Nutaru: «Signuri Nutaru, mi vurrìssivu pi giuvini?» «Gnursì!» e si la pigghia. Lu primu survizzu chi lu Un­ taru cci duna a fari, 'nta un mumentu idda cci lu fa. Lu Nutaru allucchíu; n'àutru survizzu cchiù sfirniciusu di lu primu: la stissa cosa; 'nsumma stu Nutaru, ammiratu ca avía stu giuvini ca pincía aceddi 'nta l'aria. Lu Un­ taru cci accuminzò a dari dudici tarì lu jornu. Stu Nutaru avía 'na figghia; pinsau: «Ora cci la dugnu a lu mè giuvini.» E cci lu dissi a lu giuvini. Putía essiri mai li­ gnu e lignu? Lu giuvini cci dissi: «No pi ora, si­ gnuri Nutaru; lassatimi fari li me' avanzi, e poi tantu piaciri.» La nnomina di stu picciottu si passau; lu mannàru a chiamari di (da) la Sigritaria Riali. Lu giuvini si va a prisenta. Lu Sigritariu cci duna a cupiari 'na carta; 'nt'ôn nica Manuzio]. Vale anche pernicioso. un matrimonio?). Notisi che la novellatrice raccontava davanti a ragazze. mumentu sta carta fu allistuta. A cu' cci vinni a l'aric­ chia la gran nomina di stu Sigritariu? a lu 'Mperaturi, ca cci vinia cugnatu. «Facitilu vèniri, dici lu 'Mperaturi, ccà a stu giuvini!» Comu lu 'Mperaturi lu vitti, cci fici un geniu granni e si lu pigghiò pi Bracceri. Stu Bracceri si 'mpalazzau, e a lu 'Mperaturi cci niscèvanu li cirived­ di pi iddu. Lassamu a iddi e pigghiamu a lu Riuzzu. Passannu la prima rabbia, chistu si pintíu di zoccu avia fattu. «E cu' sa s'era 'nnuccenti! Ah! mugghieri mia, comu ti pir­ divi! E ora chi nn'è di tia ?Ah! mugghieri mia, ch'aiu statu birbanti!» E sempri facennu accussì, niscíu foddi. A stu puntu la Riggina granni s'assetta a tavulinu e scri­ vi a sò figghiu lu 'Mperaturi di Brasili, dicennu chi già sò frati è comu un foddi e li populi si vonnu rivutari: «viniti pi 'na pocu di jorna.» Sta littra iju nni li manu di lu 'Mperaturi; lu 'Mperaturi si misi a chianciri. «Bracceri, cci vuliti jiri vui nni mè frati? Vi dugnu carta bianca.» Lu Bracceri dissi sì: si pigghia la gran sirvitù, du' belli vascelli, e parti. La distanza cc'era; ddoppu tempu, arriva. «Lu Viciarrè vinni! Lu Viciarrè vinni!» gridavanu tutti li genti. Sarviàta; junci, e scin­ ni. La Riggina lu va a pigghia cu grann'onuri comu s'a­ vissi statu sò figghiu 'n pirsuna. «A pedi di vostra Maistà!» cci dici lu Viciarrè. «Bemminutu! Viciarrè!» cci arrispunni la Riggina. «Maistà, dici lu Viciarrè, prima d'aggiustari l'àutri cosi, aggiustamu li vostri populi.» E ddocu accuminzò a livàrisi di supra li tanti cosi attrassu chi cc'erano: e li populi cuntintuni ca avianu a stu Viciarrè. 'Na jurnata cci dici lu Viciarrè a la Riggina: «Ora, Maistà, dicitimi comu va st'affari di sta nora chi pirdistivu.» La Riggina cci cuntò di lu primu sinu all'urtimu: lu Milordu, lu discursu di lu cafè, la partenza di sò nora, e tuttu; e comu cci cuntava sti cosi, l'occhi si cci jinchìanu di lagrimi. «Ora beni, cci dici lu Viciarrè: ora pinsamu a sta cosa. Mannamu a chiamari a stu Milordu chi fu causa di tutta la vostra rui­ na.» Veni lu Milordu; all'udienza! «Milordu, (quannu si lu vitti davanti cci dissi lu Viciarrè), ccà si cula llu­ ru; comu va lu fattu vostru cu la Rigginedda?» Lu Mi­ lordu cuntò lu tuttu comu cci avía passatu, senza livàrin­ ni nè mittìrinni. «Ma vui, Milordu, cci parràstivu mai cu sta giuvina?» cci dici lu Viciarrè. «Mai.» «E li robbi cci li dàstivu vui di manu e manu?» «No: la vecchia.» E la soggira, la Riggina, ch'attintava; e lu Re ddà vicinu, ancora menzu 'ntuntarutu. «E sta vec­ chia chi vi fici sti favuri è morta o viva ?» cci spija lu Viciarrè. «Pò essiri ch'è viva.» «Ebbeni, chiujiti a stu Milordu 'nta 'na càmmara,» ordina lu Viciarrè a li so' sirvituri; e mannò pi la vecchia. Ordini di Viciarrè: la pulizia l'attruvò la vecchia. «Dimmi, bona vecchia: comu iju l'affari di li robbi chi vinnisti a la Rigginedda?» E la vecchia sbummi­ cau di lu primu sinu all'urtimu. «E dimmi, vicchia­ redda mia, tu cci purtasti mai 'na 'mmasciata a la Riggi­ nedda?» «Mai, Viciarrè.» A lu Riuzzu ch'era ddà prisenti cci vinniru bottu 'ntra bottu li senzii. «Ah! mugghieri mia, ca muristi 'nnuccenti! Ah! mugghieri mia, ca muristi 'nnuccenti!» «E zittìtivi, Maistà, ca forsi cc'è rimèddiu!» cci dici lu Viciarrè a lu Riuzzu. «E chi rimèddiu cci avi a essiri, ca la Rigginedda è morta!» «Ah! mugghieri mia, comu ti pirdivi!...» Lu Viciarrè trasi 'nta 'na càm­ mara, si vesti di dda Rigginedda chi era, si menti la chioma di li capiddi chi s'avia tagghiatu, e s'apprisenta a la soggira, a lu Riuzzu e a tutti l'àutri. Comu la Riggina la vitti: «E vui cu' siti?» cci dici. «Comu! 'un mi canusciti? Io sugnu vostra nora, la mugghieri di lu Riuz­ zu.» Nni vulìstivu cchiù? Lu Riuzzu turnò 'n sènzii: si cci affirrò a lu coddu: e ddocu strinci e vasa, strinci e vasa. La sintenza lu Viciarrè l'avía datu: la vecchia ab­ bruciata, e lu Milordu 'nglisi a la cullittina, e si fici càuda càuda. La Riggina granni scrissi a sò figghiu lu 'Mperaturi di Brasili, cuntànnucci la cosa: e chiddu ancora dici: «Figghioli, lu mè Sigritariu era fimmina, mè cugnata, e io 'un nni sapía nenti!» Chiamaru a lu capitanu, e lu fici­ ru 'Ngranni di Curti, e a tutti li marinara cci detti a tutti li granni avanzamenti. Tutti arristaru filici e cuntenti E nui ccà chi nni munnamu li denti. Palermo."
  },
  {
    "text": "Cc'era 'na vota un mircanti ch'avia du' figghi: unu mà­ sculu e na fimmina. Stu mircanti era riccu, e vulia bè­ niri a sti figghi quantu la pupidda di l'occhi soi. Cansid­ diramu poi la matri! Passannu un certu tempu, cadi malata sta matri; lu Si­ gnuri si la pigghiau. Ristau lu patri: e misi lu figghiu a li studii; e stu picciottu arriniscíu di gran talentu, ca pig­ ghiava oceddi pi l'aria. Ddoppu tanti tempi cadi mala­ tu lu patri, e mori. Comu mori lu patri, arristaru stu frati e sta soru ca si vulianu bèniri comu la poc'acqua. Stu giuvini cu stu gran talentu capitau a la Curti di lu Re di Portugallu, e lu Re si lu pighhiau pi Sigritariu e nni facía tuttu cuntu. Ora succedi ca certi littri chi fici stu giuvini capitàru sutta l'occhi di lu Re di Spagna; lu Re di Spa­ gna comu vitti sti littri dici: «Oh! chi bellu carattari! Chistu sarria bonu pi mè Sigritariu;» e scrissi a Re di Portugallu: «Haju liggiutu li vostri littri, e restu mara­ vigghiatu di lu gran carattari di lu vostru Sigritariu; e vi pregu, si tantu l'aviti a piaciri, di mannarimillu a mia pi Sigritariu». Sti Re 'nta iddi nun si dispiacinu; avi nota ni ll'edizione elettronica Manuzio]. pigghiatu lu Re di Portugallu e avi mannatu a chiamari a stu Sigritariu, e cu tuttu lu dispiaciri chi un'avía di liva­ risillu, cci dissi ca avia a pàrtiri. Lu picciottu dici a lu Re: «Maistà, com'hê fari ca aiu 'na soru e nun sàc­ ciu a cu' lassalla?» Si vôta lu Re: «Don Giuseppi, 'un aiu chi vi fari, vui aviti a pàrtiri; a vostra soru la lassati raccumannata a la cammarera; idda ch'è 'na bona pic­ ciotta, si stà ritirata, e vui putiti dòrmiri cu la manu a la mascidda. Lu picciottu nun appi chi fari: avi jutu a la casa: «Suruzza mia, cc'è chistu e chistu: io hê pàrtiri, ca lu Re di Spagna mi voli pi Sigritariu. Tu t'arresti cu la cammarera; quannu poi io sugnu situatu, allura ti mannu a pigghiu e ti nni veni nna la Spagna.» Figuràmunni lu chiantu. All'urtimu, cci dici lu frati: «Ora senti ch'â­ mu a fari: nni facemu fari lu ritrattu, io mi pigghiu lu tuo, e tu ti pigghi lu mio;» e accussì ficiru. Partíu lu fra­ ti, e chista arristau sula nna lu palazzu, e 'na cammarera cu idda. Dinari ca 'un cci nn'ammancavanu, gioj, petri priziusi; e stava accussì. Don Giuseppi arrivau nni lu Re di Spagna. Re di Spa­ gna l'acclamau, e lu misi a scriviri; ed era cuntintuni ch'avia stu giuvini pi Sigritariu sò. Re di Spagna cumin­ zò a cògghiri tant'affizioni a stu giuvini, ca 'nta ogni cosa di lu Regnu cci dicía: «Don Giuseppi, facìti vui... 'Un cci siti vui?... Io mi fidu; e zoccu faciti vui ben scriviri. fattu sia!» 'Nca tutti li primàrii di la Curti, li Bracceri, lu Sigritariu passatu, li Cavaleri, a vìdiri sti cosi cci nni vinni 'na gran gilusia, e circavanu lu modu e la manera, circavanu 'na calunnia pi accusallu. Stu picciottu si cartiggiava cu sò soru; un jornu a Don Giuseppi cci vin­ ni lu spinnu di sò soru, nesci lu ritrattu di sò soru e lu metti a taliari; talía talía, e cci scappava quarchi lagrima. Ora unu di chisti, lu Bracceri, vidi sta scena, 'un appi cchiù chi vìdiri, va nni lu Re: «Bravu, Maistà! E chistu è lu bonu!... E chistu è Don Giuseppi, chi vostra Maistà cunta e stanca di li buntati chi avi! Chistu cu' sa cu cu' si la senti, e vui nni nisciti foddi!...» «E chi avi?» «Chi avi?! un ritrattu; lu talía, lu vasa e chianci; e chistu è lu bonu!... E lu ritrattu lu sapi Vostra Maistà unni iddu lu metti? si lu metti di supra!» Veni lu Re e si misi 'n testa ca vulía vìdiri stu ritrattu; e 'na jur­ nata ca Don Giuseppi vasava lu ritrattu, cci scattía a la spinsirata e lu càpita chi chiancía. «Evviva Don Giu­ seppi! Evviva! E cu' è ssa signura chi vasati?» «Mai­ stà, è mè soru.» Va lu Re pi vìdiri stu ritrattu e trova 'na giuvina bedda, bedda ca l'aguali 'un s'avi vistu mai. Comu lu Re la vitti, accuminzò a pigghiàrinni cuntu; e lu frati a cuntari tutti li buntà di sta giuvina facènnunni la scuma a la vucca. Jamu ca ddà vicinu cc'era ddu birbanti di lu Bracceri, ca cci java sempri cu li jìdita 'nta l'occhi; 'ncugna, e comu 'ntisi sti discursi e vitti lu ri­ trattu, dici: «Cu', chista? Io a chista la canùsciu e cci aiu avutu chi fari.» «Cu mè soru? ca nun nesci nè trasi; ca la sò facci 'un l'hannu vista mancu li griddi!» «Cu' vostra soru!» «Siti un munsignaru!» E «no, ch'è veru!» e «siti un munsignaru!» e «no, ch'è veru!»; si vôta lu Re: «Ora livamu chistioni: s'è veru, cci dici a lu Bracceri, ca tu avi' avutu chi fari cu la soru di Don Giuseppi, 'n tempo un misi avi' a purtari un signali di sta giuvina. Si lu porti, ed è dicapitatu di vita Don Giusep­ pi; e s' 'un è veru, si' dicapitatu di vita tu.» Ordini di Re, la cosa s'appi a fari. Stu Bracceri partíu, pi jiri a pigghiari un signali di sta giuvina. Arrivatu 'n Palermu accuminciò a pigghiari cuntu di sta giuvina, e tutti cci dicìanu ca chista era 'na rara facci, ma chi nun si vidia mai, ca li finistruna stavanu sempri chiusi. Lu tem­ pu java passannu; e stu Bracceri niscía pazzu pinsannu ca avia a jiri a la morti. 'Na siritina era capaci ca si dava mente (quasi dal tanto parlarne abbonni la schiuma in sulla bocca). l'arma a capputteddu: lu cappeddu 'mmanu, li capiddi all'aria: «E com'hê fari! E com'hê fari!» Lu vidi 'na vecchia: «Signuri Cavaleri, mi fa la caritati, ca sugnu morta di la fami!» «Vattinni, vecchia di lu diavulu!» «Pi caritati, ca io l'ajutu.» «E chi m'avi' a ajutari!» «Sissignura: vassía mi dici chi avi, e io l'ajutu.» Chiddu 'na cosa ca 'nsiríu; dici: «E chi vôi?» «Nenti: Voscenza si cunfida cu mia, e videmu si io l'ajutu.» Lu Bracceri si pirsuasi e cci cuntau lu tuttu. «Uh! e Voscenza pi chissu è cunfusu? Lassassi fari a mia, e lu signali l'avi 'nta la sacchetta.» «Senti, si tu mi fai chista, io ti fazzu un gran cumprimentu.» Ora chi successi la notti? un'acqua a sdilluviari. La vecchia darreri lu purtuni: ba-ba-ba! trimannu di lu friddu; e chiancía ca facía sfardari lu cori. E 'nta men­ tri, lampi, trona, saitti, ca facìanu scantari. Comu la si­ gnura, ch'era la soru di Don Giuseppi, senti stu rancù­ ru e stu lamentu: «Mischina! dici; facìtila tràsiri, e chiujìti lu purtuni arreri». Grapèru lu purtuni e la vec­ chia s'assittau dintra lu purtuni. Comu trasíu: «Babala porta di la sorella di D. Giuseppe. ba-ba! pi caritati, ca staju murennu di friddu!» La 'nti­ si la signura: «Mischina! facìtila acchianari: basta chi nun fa accussì.» La signura, ch'avia lu bon cori, la fici manciari, e la vecchia fincennu sempri ca trimava di lu friddu. Ora sta vecchia appi tanta abbilità ca di càmmara 'n càmmara si iju a 'nfilari quarchi quattru o cincu càm­ mari 'nnintra; e si ucchiau unni si curcava la patruna. La notti, la signura stranuttata di stu malutempu, pig­ ghiò sonnu. Tutti si jeru a 'rrisittari; comu la vecchia vidi ca tutti durmìanu, trasi nni la càmmara di la signu­ ra; cci sulleva la robba di lu lettu, e la metti a taliari di la testa sina a li pedi. Va pi vìdiri, e vidi ca supra la spadda dritta cci avia tri pila comu si fussiru tri fila d'oru; vitti 'na furficìcchia; cci tagghia sti tri pila d'oru, si l'attacca 'nta 'na punta di fazzulettu, adàciu adàciu la cummog­ ghia e si nni va a lu sò postu unn'idda era. Arrivannu ddà misi a rancuràrisi arreri, a sbattiri li denti dicennu: «Ba-ba-ba-ba! Vih! e comu si cci stà ccà! Grapìtimi, quantu mi nni vaju, ca m'ammanca lu rispiru!» Dda po­ vira signura s'arruspigghiau; senti stu rancùru, e duna ordini la cammarera chi facissi nèsciri a sta vecchia. Comu la vecchia fu fora, trova lu Bracceri chi tissia lu chianu di lu palazzu. Cci duna li tri pila; iddu ca 'nta li robbi 'un cci capía, cci duna un gran cumprimentu: poste), e adocchiò ove annava a dormiri la padrona. manu e pedi nun appi; a lu 'nnumani si 'mmarca pi jiri­ sìnni a Spagna. Arrivannu a Spagna si prisenta a lu Re: «Maistà, e chistu è lu signali di la soru di Don Giu­ seppi!» Lu Re arristò alluccutu, e si chiama a Don Giu­ seppi: «Don Giuseppi, la scummissa l'aviti persu: chistu è lu signali di vostra soru: tri pila d'oru ch'idda avi supra la spadda dritta.» «Ah! mischina mia!» dissi Don Giuseppi. «Ora, cci dici lu Re, o tu 'n tem­ pu sei misi t'addifenni, o tu si' dicapitatu di vita.» Vennu li guardii; si lu mettinu 'nta lu menzu e lu portanu 'n càr­ ciari: e cci davanu 'na fedda di pani e un bicchieri d'ac­ qua lu jornu. Lassamu a iddu 'nta lu càrciari, e pigghiamu a la soru. Puviredda 'un vidennu cumpariri nudda littra, li capiddi cci javanu pi l'aria. «Figghioli, dicia, e chi cci vosi succediri! Mancu un ringhiceddu di littra!...». Pigghiamu lu carciareri, ca d'allura cci dava na fid­ duzza di pani e un bicchieri d'acqua, ma poi pi li so' boni maneri cci cuminciò a dari lu sò manciareddu e tuttu, ammucciuni di lu Re. Lu cuntu 'un ammetti tem­ pu: quattru misi avianu passatu di càrciari, e lu poviru ceddu, dim. di ringu, riga). pane. Don Giuseppi 'un avia pututu scriviri mancu un ringhi­ ceddu di littra a sò soru. Un jornu si jittò a lu coddu di lu carciareri e cci dissi: «Mi la faciti 'na caritati? mi li faciti scriviri du' paruleddi di littra a mè soru, e vui stissu li jittati a la posta?» Lu carciareri, ch'era di bon cori, dici: «Vassa fazza.» Pigghia Don Giuseppi, e cci scrivi 'na littra a sò soru cuntànnucci tuttu lu passag­ giu: comu qualimenti pi causa d'idda, iddu avia a essiri dicapitatu di vita. Lu carciareri pigghia sta littra e la jet­ ta a la posta. Capita sta littra sò soru; va pi leggiri: «Ah! fratuzzu mio! grida; e comu stu focu granni 'nta la mè casa!» Pensa, pensa; risorvi, e fa la siguenti cosa. Fa vìnniri li lòcura ch'avia, li so' terri, li so' beni: lu tuttu, e nni fa dinari. Di sti dinari metti a 'ccattari li megghiu gioj; pigghia un bonu orifici, e cci dici: «Facitimi 'na bella stivala, e supra la stivala cci aviti a 'ngastari tutti li me' gioj.» Poi si fa fari un àbbitu tuttu di luttu: si 'mmarca e va a Spagna. Lu tempu passa; passà­ ru li du' misi. Junci a Spagna, e senti trummi, e chi vidi? vidi li surdati chi purtavanu un omu abbinnatu ca java a morti. Vistuta di ddu grann'àbbitu nìuru, cu un pedi cu la sula quasetta e l'àutru pedi cu la stivala 'nfilata, ca era 'na maravigghia a vidilla. Curri, si jetta 'mmenzu la fud­ da gridannu: «Grazia, Maistà! Maistà, grazia!» Tutti li genti vidennu a sta signura, cci facíanu tutti largu. Lu senti lu Re: «Firmati! dici a li surdati; Chi cc'è?» «Grazia, Maistà e Giustizia! Grazia Maistà e Giusti­ zia!» Lu Re a vìdiri sta biddizza, dici: «Ti sia cunces­ sa!» «Maistà, lu vostru Bracceri ddoppu d'avìrisi gu­ dutu la mè pirsuna, m'avi arrubbatu la stivala paràggia di chista!» E cci avi mustratu dda stivala china di damanti e petri priziusi. Lu Re comu vidi dda stivala, allucchíu: si vôta cu lu Bracceri: «E hai fattu chista! Ddoppu d'a­ vìriti gudutu a sta giuvina, cci hai arrubbatu la stivala!... E nun t'affrunti di cumpariri a la mè prisenza!..» Lu Bracceri fici la morti ch'appi a fari: «Maistà, dici, io nun la conusciu a sta signura!» «Comu! dici la pic­ ciotta, nun mi canusciti?... E allura comu aviti dittu ca avìstivu chi fari cu mia?!» «Maistà, dici lu Bracceri, ca mancu sapia cchiù parrari; cuntu la cosa comu va.» E ddocu cci cuntau unu di tuttu. Lu Re 'n vidennu la 'nnuccintitutini di la soru di Don Giuseppi, lu fa sciog­ ghiri, e si lu metti allatu; comu lu Don Giuseppi fu sciugghiutu e vidi a la soru si cci accicciau a lu coddu, e ddocu chianci chi ti chianci. Lu Re fa pigghiari a lu Bracceri, lu fa abbinnari. «Dicapitàtilu di vita!» e fu dicapitatu supra locu. Lu Re si purtau a palazzu lu frati e la soru, e vidènnu­ la accussì bedda a virtuusa, la vosi pi mugghieri. Iddi arristaru filici e cuntenti Nui semu ccà e nni stricamu li denti. Palermo."
  },
  {
    "text": "'Na vota s'arriccunta ca cc'era e cc'era un Re di Spa­ gna. Stu Re di Spagna avía lu Bracceri di manu manca e lu Bracceri di manu dritta. Lu Bracceri di manu manca avía pi mugghieri 'na donna ca livànnucci li piccati era 'na vera 'mmagini, tanta era bedda e graziusa e ar­ ritirata. Lu Bracceri di manu dritta 'nta tantu tempu chi stava 'n Curti nun avía pututu canusciri mai sta bella facci, e quasi quasi nn'avía currivu. 'Na jurnata si vôta cu lu Re e cci dici: «Maistà, sapìssivu chi bella si­ gnura chi avi lu Bracceri di manu manca! chi bella si­ gnura, Maistà!» 'N'àutra vota: «Maistà, aiu visto stamatina la mugghieri di lu vostru Bracceri, ca mi fici allucchìri; quantu è bedda!..» 'N'àutra vota: «Sapiti, Maistà, ca la signura di lu Bracceri di manu manca, cchiù chi va, cchiù bedda si va facennu?...» Truzza oggi, truzza dumani, lu Re 'un era fattu di li­ gnu, e cu sti cosi chi sintía cuntari di lu (dal) Bracceri di manu dritta appi 'na gran cusirità di canusciri sta billizza rara. 'Na vota si metti a cavaddu cu li so' Cavaleri e pas­ sa di lu Palazzu di lu Bracceri mancu. Giustu giustu la esprimiri bellezza e castità. signura s'attruvava affacciata. Lu Re si 'ntisi trimari lu cori; passa e talía; ma comu era Re nun puteva appizzari tantu l'occhi supra un finistruni pi nun si diri. Chi fa? torna di la stissa strata, talía, ma la signura ca nun circa­ va pompi, avía trasutu. Lu Re nun appi cchiù abbentu, va a lu Palazzu e ordina ca nuddu niscissi finu ca turna­ va iddu. La sò pinzata era di jiri 'n casa di la signura, fà­ ricci 'na visita mentri lu maritu era a palazzu e 'un pute­ va nèsciri, e poi turnari. Dunca si stracanciau di surdatu va a lu palazzu di lu Bracceri mancu e sona lu campaneddu. Accumparisci la cammarera: «Chi vuliti?» «Haju a parrari a la vo­ stra signura.» «E chi vuliti di la mè signura?» «Cci aiu a parrari.» «La mè signura sta ripusannu e nun vi pò riciviri.» «E io vogghiu tràsiri.» «E vui nun putiti.» E ddocu parola porta parola, si misiru tanto a dìcuti e dissi, ca la cammarera cci detti un ammuttu­ ni e cci stava chiujennu la porta 'nta la facci. Allura lu Re si sfigghia la giubba di surdatu e cci ap­ prisenta lu tusuni riali. La cammarera cadi 'n terra e cci addumanna grazia, cà nun l'avia canusciutu. «È nenti, cci dissi lu Re, aiu visto ca si' 'na donna fidili. Ora fammi avvìdiri 'nta la facci sula la Principissa, e mi nni vaju.» «Maistà sì!» E côta côta l'accumpagnau unni arripusava la sò signura. Idda durmía 'n sonnu 'nchinu, e comu 'nta lu sonnu la facci addiventa cchiù 'ncarnata, lu Re comu la vitti si 'ntisi nèsciri li sènzii. Si leva la 'nguanta e la posa supra lu pavigghiuni di lu lettu. Talía, talía, e poi tuttu 'nzèmmula vota tunnu e si nni va. Juntu a lu Palazzu, li Cavaleri cu tutta la Corti àppiru libbirtà di nèsciri. Lu Bracceri mancu torna a la casa e cerca di la sò signura. Trasi nna la càmmara di lu lettu e chi vidi?! vidi dda mmaliditta 'nguanta chi lu Re s'avia scurdatu supra lu pavigghiuni. Chista nun fu 'nguanta ca fu diavulu. Lu Bracceri, di ddu jornu 'n poi nun guardau cchiù a sò mugghieri. La povira signura, 'nnuccenti comu Maria Santissima, 'un sapía chi vinia a diri sta un­ vitati, e s'assiccumava, s'assiccumava sula, senza la­ mintarisi mai. La cammarera cci dicía: «Signura Principissa, e chi manera è chista di stari malinconica, di nun jiri mai a tiatru, a divirtimentu, quannucchì tutti l'àutri dami vannu spumpannu di ccà e di ddà! Dativi paci, cà Bon tempu e malu tempu nun dura sempri un tempu, e La virità va 'nsumma comu l'ogghiu.» 'Na jurnata ddu virsèriu di lu Bracceri drittu s'attrova a passari di la casa di lu Bracceri mancu; cci vannu l'oc­ chi supra un finistruni, e vidi 'na fantasima; e cu' era? era la povira Principissa, ca si nni avía jutu 'n suppilu 'n galla. suppilu, e avia addivintatu 'na cannila. Nn'appi comu 'na certa piatati. Va nni lu Re: «Maistà, sapiti dda rara billizza di la Principissa, mugghieri di lu Bracceri mancu? nun si canusci cchiù, tanta sicca e giarna è addi­ vintata.» Lu Re pinsau, pinsau; poi si sbattíu la manu supra la frunti, e dici: «E chi fici io!....» Passàru du' jorna, e lu Re ordina un pranzu di Curti, cull'ordini ca ogni Cavaleri duvia purtari la soru cu' l'a­ via, o la mugghieri o àutri dami. Lu Bracceri mancu nun puteva fari a menu di purtàricci a sò mogghi, pirchì 'un avia nè soru nè nenti; chiamò la cammarera e cci dici: «Dicci a la Signura chi si facissi li megghiu àbbiti chi voli, 'un abbadassi a spisa pirchì unu di sti jorna avi a essiri a pranzu a la Curti. A la Signura nun cci parsi veru ca sò maritu cci facia sta prupusizioni, e mischina, si misi di bon'umuri pri la festa. Vinni lu jornu, jeru a Palazzu; la Signura s'assittau allatu di lu maritu, a manu manca di lu Re. Cci fôru li piatta li cchiù prilibbati, li vìnura li cchiù megghiu di lu Regnu, argintaria, musichi, canti ch'era 'na gioja a sintilli. Ddoppu finutu lu pranzu, lu Re dici: «Ora io vurria sapiri quarchi passaggiu di la vita di ognunu di vuàtri Signuri chi m'aviti onuratu oj a tavula. Accumin­ ciamu di vui, signuri Bracceri di manu dritta.» di la (di cera). Lu Bracceri di manu dritta cuntau chiddu chi cci avía successu: e dissi ca cu sò mugghieri avía gudutu sempri la santa paci. «E vui, signura, (cci dici lu Re a la mugghieri) comu vi la passati cu vostru maritu, mio va­ lenti Bracceri?» «Bunissima,» rispusi la Signura. Lu Re unu pi unu iju spijannu a tutti li 'mmitati, e cui cci cuntava 'na cosa, e cui 'n'àutra. L'urtimi ristavanu la mugghieri di lu Bracceri mancu, e lu maritu. Prima a idda cci spijau: «Comu l'âti passata la vostra vita, si­ gnura Principissa?» La povira signura senza smuvìrisi cci arrispunníu cu 'na vera grazia, 'n cunsunanti: «Vigna era e vigna sugnu; Era stimata e ora nun sugnu; Senza causa e raggiuni Haju persa la mè fataciumi.» Lu Bracceri bottu 'nta bottu arrispunni: «Vigna era e vigna si'; Eri stimata e ora nun si'; Mi jeru l'occhi 'ntra lu pavigghiuni, Vitti la 'nguanta di lu mè Liuni, Ed hai persu la tò fataciumi.» Lu Re capíu tutta la storia, ca la vigna era idda, ca avía statu abbannunata di sò maritu, pirchì chistu avía truvatu la 'nguanta supra lu pavigghiuni; capíu ca lu mali l'aveva fattu iddu pi la sò cusiritati, e subbitu dissi: «Di ssa vigna chi parrati Diu mi senti e Diu lu sapi. E la pampina di sta viti Un' la côsi nè la tuccai, Pri sta curuna chi mi 'ncurunai!» Jurannu pi la curuna, li Re fannu lu cchiù granni jura­ mentu, e perciò lu Bracceri mancu arristau comu un loc­ cu: 'un si putennu pirsuàdiri ca sò mugghieri era 'nnuc­ centi. Finíu lu pranzu e lu Re si stetti assittatu cu tutti dui e 'n cunfidenza cci cuntau comu avia jutu lu fattu di la 'nguanta, e poi cunchiudíu: «Io aiu ammiratu la fidì­ zia di la cammarera pi li so' patruni; e l'unistà di sta donna, ca mai appi a guardari omu fora di sò maritu. Ma però aviti a pirdunari a mia, ch'aiu statu la caciuni di la vostra 'nfilicità, e di li vostri dulura. Iddi ristaru filici e cuntenti Nui semu ccà e nni munnamu li denti. Palermo."
  },
  {
    "text": "S'arraccunta a li vostri Signuri ca cc'era un Rignanti ed avia un figghiu. Stu figghiu vulennusi maritari mannà' pittura pi tutti li regni a dipingiri li megghiu facci di pic­ ciotti d'ogni cetu di pirsuni. Lu primu pitturi chi s'arricu­ glíu purtau lu ritrattu di 'na figghia di lavannera, ch'era 'na picciotta di billizzi rari. «Chista vogghiu!» dissi, comu la vitti lu figghiu di lu Rignanti. Ha partutu lu Riuzzu cu pirsuni di sirviziu e 'na pocu di surdati, e avi jutu nni dda citati unn'era la picciotta. Sta picciotta avía 'na trùscia di robbi 'n testa, chi vinía di lavari; subbitu lu Riuzzu cci jetta la trùscia a dda costa, pigghia la picciotta e la porta nni sò patri. La picciotta si misi a ciànciri. «Ora ac­ cussì, cci dici lu Riuzzu a lu patri d'idda, viditi ca vogghiu a vostra figghia pi mugghieri, chi mi piaci.» Rispusi lu patri stizzatu: «Va cugghiuniàtivi vuàtri, e lassati la genti pi li fatti sò'.» Rispunni lu Riuzzu: «Su parola d'onuri, la vogghio pi mugghieri a vostra figghia, e i' vi dugnu na rennita ca vi putiti mantèniri di (da) papa.» Cci lassa 'na quantità di summi; la fici vèstiri ben pulita, a stili di Riggina, e parti. Lu Re e la Riggina cci jeru a lu 'ncon­ tru c'un bastimentu; juncennu a Palazzu riali si mànnanu a chiamanu l'arcipreti, e cci manifestanu ca sunnu ziti; costa, a chella parte, a chel lato). cci dicinu pi jittari li vannii; nni stu mentri ficiru lu ri­ stanti di robbi a la zita, e si spusaru: ottu jorna di fistinu di ballu, e si ritiraru 'nta lu sò quartinu di Palazzu. Chisti si vulianu bèniri assà'. Lassammu a chisti, e pigghiamu ca a lu patri cci 'ntima­ ru la guerra; e cci la 'ntimau lu Re d'Africa. Lu figghiu p'addifenniri lu sò regnu partì', lassà' vita pri vita la mu­ gghieri a sò patri. Si nni va a guirriggiari, e la prima batta­ gghia nni vinni vincituri. Lassammu a iddu a la guerra e pigghiamu a sò mugghieri, ca cc'era un Ministru di lu Re ca si 'ncumincià' a guastari la testa cu sta Rigginotta. Lu primu largu chi appi stu Ministru cci nni fici discursu; pigghia la Rigginotta cu 'na grossa timpulata e lu fa vutari nn'arreri. Cu stu scornu lu Ministru curri nni lu Re: «Maistà, vossa vidi ca sò nora si la senti cu lu cocu ed âtri pirsuni...» Lu Re scrivi a lu figghiu, e lu figghiu rispun­ ni: «Zoccu nni voli fari di mè mugghieri nni fazza.» Lu Re chiama lu Ministru: «Va, ca ccà cc'è la littra di mè figghiu. Chi cunnanna cci damu a mè nora?» «Mai­ stà, dici lu Ministru, pigghiamu a du' manigordi, cci la cunsignamu, e iddi la vannu a 'mmazzanu tra lu voscu.» Pigliàru a la nora, e la cunsignàru a li manigordi. La Rigginotta 'un sapía nenti di chistu; sapía ch'avía a jiri 'n campagna, e s'avia vistutu cu li so' gioj. «'Nsumma, arrivata a certu punto cci dici la Rigginotta a chisti dui: «Unni stammu jennu?» «Caminati senza parlari!» dici unu; e tira un cuteddu e cumencia a pùngirla pi far­ la caminari cchiù prestu. Arrivati chi fôru in un locali scurusu, la vulevanu ammazzari. «Pirchì m'âti amm­ mazzari! dici la mischina. Ccà cci sunnu li me' gioj, ba­ sta ch' 'un m'ammazzati.» Li manigordi s'hannu pigghiatu li gioj e l'hannu lassata viva, e turnaru a Palazzu. La Rigginotta sula ed amara stetti ddà; quantu vidi un cra­ pàru; cci duna un cumprimentu, e si fa dari li so' robbi, e si vesti di omu: e li so' robbi, di Rigginotta, l'ammucciau tra un fussuni vicinu 'na cersa, e pi nun si la scurdari, fici un signali a lu zuccu di la cersa. Nni stu mentri ca­ minava, scontra quattru latri. «Cu' è ddocu?!» dicinu li latri. «Sugnu 'na pirsuna prisicuta.» «Ma cu' siti?» «Lu Gran Narbuni!» «Oh (dicinu li latri) l'avemmu 'ntisu annintuvari, ed avemmu 'ntisu li gran valintizzi ch'avi fattu...» e si la purtàru 'nzèmmula 'ntra 'na grutta. Nni stu mentri s'arricoglinu n'âtri vinti latri, e sintennu ch'era lu Gran Narbuni, cci ficiru tanti riviren­ zi, ca sapìanu ch'era pirsuna valurusa. Nni stu mentri fa­ cìanu stu discursu, vinni 'na badetta, chi avianu di passari dudici argintera. Dissiru: Cu' cci va a fari stu furtu?» Rispusi Narbuni: «Cci vaju i' a fari stu furtu, e n'âtri du'; e lu ficiru capurali. «Giacchì, dici Narbu­ ni, mi dati tuttu st'anuri di farimi capurali, zoccu dicu i', s'avi a fari, e avemmu a fari 'na scrittura sangu pi san­ Giovanni mi scrive significari in Cianciana chercia. gu.» «Gnursì, dissiru li latri, e tutti si ficiru lu sangu e si scrissiru 'nta la carta: di obbidiri a stu capurali. Par­ tíu lu Narbuni cu li dui latri, e jeru a lu lucali. L'arginte­ ra vidennusi accastagnati fannu focu; ma lu focu di li latri era cchiù assà', e l'argintera fujeru lassannu dudici càrrichi di cosi d'oru (lu Gran Narbuni fu iddu chi cci detti largu di fuijri). Li latri si pigghianu ddi càrrichi, e si nni vannu unni cci avìanu lu rizettu sti latri. «Evvi­ va, evviva lu Gran Narbuni!» misiru a gridari tutti. S'arricogli lu Riuzzu di la guerra, e si 'nchiuì' nni lu sò quartu, e nun facía àutru chi ciànciri. Cci vannu li no­ bili e cumincianu a cunfurtallu: «Riuzzu, chi faciti cu sta chiantu? cci putiti appizzari la vista di l'occhi. Viniti­ vi a divèrtiri cu nui 'n campagna.» Lu Riuzzu calà' la testa: lu 'nnumani 'na pocu d'amici si lu purtaru 'n cam­ pagna, a caccia, ma a parti luntana. Quantu cci 'ncontra­ un quattru latti, l'afferranu e si li portanu nni la grutta. Vôtasi lu Gran Narbuni: «Vui siti lu Riuzzu, è veru? E lu Ministru di vostru patri è vivu ancora?» Rispun­ ni lu Riuzzu tuttu scantatu: «Ancora vivu è.» «Subbitu, cci dici lu Gran Narbuni, faciti 'na littra e mannatilu a pigghiari, chi vinissi a la Gran Muntagna» (ca la grutta era giustu sutta sta Gran Muntagna). Lu Riuzzu scrissi; e lu Ministru cci appi a jiri. Li latri misi a trattet­ più propriamente prenner in mezzo. tu: comu vittinu lu Ministru si lu pigliàru e lu purtàru nni la grutta. Lu capurali (lu Gran Narbuni) fa fari 'na gran tavulata, e li fa assittari tutti a pranzu: li vintiquat­ tru latri; lu Riuzzu, vinticincu; lu Ministru, vintisei; iddu, vintisetti, s'assittà' allatu lu Ministru, e l'âtri amici. A tavula, dici lu Gran Narbuni: «Ora, signuri Mini­ stru, comu passà' l'affari di la mugghieri di lu Riuzzu?» Rispunni lu Ministru: «I' nenti sàcciu....» e si misi a trimari. «No, senza trimari: cùntacci a lu Riuzzu lu fattu: chi vulìatu fari cu sò mugghieri?» Lu Ministru nun vulia parlari; vôtasi lu Gran Narbuni, tira 'na pistola e cci dici: «O cunti la cosa, o ti fazzu fari 'na vam­ ba!» Si vôta lu Ministru e cunta l'affari, ca vulia man­ ciari cu la mugghieri di lu Riuzzu. «Maistà, cci dici lu capurali a lu Riuzzu, aviti 'ntisu comu passa lu fattu di vostra mugghieri?» Tira lu cuteddu, cci tagghia la testa a lu Ministru, e la metti 'mmezzu la tavula: «Viditi Maistà, comu cci finisci all'empii!....» e cu tutti li manu chini di sangu ordina di manciari tutti, facennu jittari ddu mortu fora la grutta. Lesti di manciari, si manna a pigghia la trùscia sippilluta sutta la cersa; pigghia lu per­ missu a la cumpagnia, e si va a vèstiri nni n'âtra grutta, e si prisenta di Rigginotta a sò maritu. Lu Riuzzu si misi a polari è adoperato sempre lu verbo viviri, bere. ciànciri di tinnirizza; e cci addumannà' pirdunu di lu passatu. Idda fa aggraziari a tutti li latri, e a cavaddu, tutti, lu Riuzzu e la Rigginotta nni lu menzu 'n carrozza, si nni jeru a Palazzu, e cunsidirammu un' la festa chi cci fu. Li latri turnaru beddi ricchi a li so' paisi e nun ficiru cchiù li latri. Iddi ristaru cuntenti e filici E nâtri ristammu cu l'amici. Cianciana."
  },
  {
    "text": "'Na vota si cunta e s'arriccunta ca cc'era un Re. Stu Re 'nta li soi lochi avía 'na pocu di bistiami; ma avia affi­ zioni a un vitidduzzu, ch'era beddu, ma beddu di 'un si putiri diri, e lu Re l'amava tantu ca lu chiamava Corna d'oru. Stu vitidduzzu lu Re l'avia affidatu a un omu ch'a­ via tantu 'n creditu, ca pi suprannomu cci avia misu Zu Viritati. E veru Zu Viritati era, pirchì lu Re nun cci avia pututu mai truvari 'nta la sò vucca 'na minzogna. Lu Re vulia spissu a lu Zu Viritati a Palazzu, e pigghiava cuntu di lu sò vitidduzzu, chi cci avia raccumannatu vita pi vita. 'Na vota lu Re si truvau cu li so' Ministri, e 'nta lu menzu di la cummirsazioni, lu Re accuminzau a parrari di st'omu, chi s'avirria fattu livari la testa p' 'un diri 'na farfantaria. Li Ministri, chi sapianu lu fattu di Corna di oru, dui di chiddi si vutàru, e dissiru: «O Maistà, chi diciti! 'Un dici farfantaríi lu vostru omu? Scummittemu, ch' 'un scappa tempu chi chissu chi chiamati Zu Viritati v'avi a vèniri a 'mpapucchiari 'na minzogna.» «Putiti scummettiri, arrispusi lu Re, quantu vuliti, ca minzogni chistu un nni dici nè ora, nè mai.» E misiru un feu l'unu di scummissa. Li dui Ministri chi ficiru? Fi­ ciru ca si visteru fimmini tutti dui, comu du' signuri; unu, ca era lu cchiù beddu, si cuncirtau tantu di panza, e si fincíu 'na donna gràvita; l'àutru era comu parenti e cci facia 'na specia d'accumpagnamentu. Si misiru 'nta 'na billissima carrozza, e sinni jeru a lu locu unn'era lu Zu Viritati cu Corna d' oru. Arrivati chi fôru, scinneru di carrozza, ficiru finta di firriari lu locu, e vittiru a Corna d'oru. Lu Zu Viritati, mischinu, comu vitti a sti du' si­ gnuri chi vinìanu a la sò casa, si misi 'nta un mari di confusioni: leva vanchi e metti firrizzi, e nun sapía chi fari pi trattalli megghiu chi putía. 'Nta stu mentri, a la si­ gnura gràvita cci pigghiau un virtìcchiu, ppùffiti 'n ter­ ra ' e sbattíu comu 'na tila. L'àutra signura, tutta cunfu­ sa, dicia chi cci avia pigghiatu un sintòmu, (fora di ccà!) e nun sapía chi fari pi dàricci ajutu. Lu Zu Viritati, ca la vidia 'nta ddu statu 'ntirissanti, tuttu sbauttutu, accumin­ zau a dici: «Signura mia, tuttu chiddu chi vuliti, ma­ cari la mè vita!» Si vutau la signura granni, e cci dissi: «Figghiu mio, ccà un sulu rimèddiu cc'è: cci vinni pi­ tittu di la carni di Corna d'oru, chi vitti quannu vinìamu ccà a la vostra casa.» Lu Zu Viritati, senza pinsari cchiù quantu lu Re stimava lu vitidduzzu, a manu a manu lu iju a scannari, e cci cucíu a lu stissu mumentu un pezzu di carni, e addiu Corna di oru! Comu cci avvicinau la tutta premura di accogghiiri ecc. carni, la signura assintumata, jittau un gran suspiru, gra­ píu l'occhi e rivinni, e si misi a manciari 'na pocu di car­ ni. Ficiru tanti ringraziamenti a lu Zu Viritati, cci ficiru un rigalu, e parteru pi li fatti soi. Lu Zu Viritati era cuntintuni, ch'avia fattu vèniri la vita a dda povira signura. Ma ccà veni lu bellu! Lu Zu Viritati avia a jiri a dari nutizii di lu vitidduzzu a lu Re, e dicia: «E ora chi cci aiu a diri a lu Re?! La prima cosa chi mi spija è: Com'è Corna d'oru? E chi cci aiu a diri?...» E mentri camina, pensa chiddu chi cci avia a diri a lu Re. Ogn'arvulu chi scuntrava fincía ch'era lu Re e cci dicía: «A pedi di Vostra Maistà!» e poi facía ri­ spunniri lu Re: «Chi cc'è Zu Viritati? Com'è Corna d'oru?» «Maistà!... Lu purtai a pasculari, si sdirrub­ bau d'un pizzu di muntagna, s'ammaccau tutti li cianchi, e muríu.» Poi, pinsannu, «Mai! dicia 'nta iddu; chistu nun cci lu dicu a lu Re; chi verso cc'è! chista è minzo­ gna!» Si 'ncuntrava a n'àutru arvulu, e facía: «A pedi di Vostra Maistà!» «Chi cc'è Zu Viritati! (fincía ca cci spijava lu Re) Com'è Corna d'oru? È bonu?!» «Maistà, a Corna d'oru cci vinni un duluri, e muríu.» Poi pinsava: «E chista è puru minzogna...» Si 'ncontra cu n'àutru arvulu: «A pedi di vostra Maistà!» «Chi cc'è Zu Viritati? E Corna d'oru?» «Maistà, Vinni 'na donna d'àutu munnu, Bedda di facci, e bedda di tunnu.... Io mi nni 'nnamurai.... E a Corna d'oru cci ammazzai.... Ah, chista è la viritati! Comu arrinesci si cunta. Si lu Re mi voli fari jiri a la morti, patruni; ma io cci aiu dittu la viritati.» Arriva a lu palazzu tuttu cugghiutu cugghiutu, e chi trimava comu un merru. «A pedi di sò Maistà!» «Chi cc'è, Zu Viritati? Chi aviti? Ch'appi cosa Corna d'oru?» «Maistà.... Vinni 'na donna d'àutu munnu, Bedda di facci, e bedda di tunnu... Io mi nni 'nnamurai.... E a Corna d'oru cci ammazzai!» Lu Re pi 'na manu avía la pena di lu sò amatu vitid­ duzzu, pi 'n'àutra manu era cuntenti ch'avía vinciutu la scummissa a li dui Ministri. Si li chiamau, e cci dissi: «Aviti vistu si lu Zu Viritati è vera vucca di virità? La scummissa è vinta.» Li du' Ministri cunfissaru ca lu Re avia ragiuni, e lu Zu Viritati fu cchiù di prima stimatu di lu Re, e di tutti li Cavaleri di la Curti. E cu' l'avi dittu, e cu' l'avi fattu diri Di mala morti nun pozza muriri. Palermo."
  },
  {
    "text": "S'arriccunta e s'arriccunta stu billissimu cuntu davanti a lor Signuri. 'Na vota cc'era un Re uorvu di tutti du' uocchi; iju un Dutturi pi dàricci ajutu e cci dissi: «Vui aviti dui fi­ gli; quannu vi vonnu beni sti du' figli, v'hannu a pricura­ ri 'na pinna di hu.» Lu patri chiamò a sti figli: «Fi­ gli mei, mi vuliti beni vuàtri?» «'Nca papà, nuàtri lu vulemu beni quantu l'uocchi nostri.» «'Nca vuàtri m'âti a pricurari pi la mà saluti 'na pinna di hu. Cu' di vuàtri mi la pricura, cci dugnu lu regnu.» «Patruni, papà: nuàtri pi la sò saluti nni jamu a sdirrubbari.» Si partieru sti figli: dui eranu cchiù ranni, e unu era cchiù nicu. Lu nicu nun lu vulievanu fari vèniri; ma poi furzati fuôru, e si lu purtaru. Comu si lu purtaru, cci scu­ rau 'nta un vuoscu. La sira si curcaru 'n capu un arvulu, unu a 'na punta, e unu a 'n'àutra, e lu picciriddu 'nsemi cu lu minzanu. Dui s' addhummiscèru; ma lu picciriddu 'un s'addhummiscì'. Circa a menzannotti, 'ntisi cantari stu hu; cci sparà' e lu pigghiau; e cci trâu li pinni e si li sarvau. La matina comu agghiurnau, li frati 'ntisiru ca lu fratuzzu avía pigghiatu la pinna di lu gu; e nn'àppiru 'na forza di mmìdia, ca iddu s'avía a pigghiari lu premiu di lu Na sola volta la narratrice disse gu, forse volenno significari gru. patri. Hannu pigghiatu, e hannu ammazzatu lu picciriddu e si pigghiaru li pinni. Arrivaru nni sò patri e cci dettiru la pinna di hu; lu Re si passà' dda pinna di hu 'nta l'uocchi, e cci vinni la vi­ sta. Comu cci vinni la vista dici: «E lu picciriddu?» «Ah! papà, chi voli? Nn'addhummiscemu 'nta lu vuo­ scu, passà' n'àrmali, e criju ca si lu pigghiau, pirchì nun lu vìttimu cchiui.» Lassamu a iddi, ca lu patri l'aggraziau, e pigghiamu ca cc'era un picurarieddu. Stu picurarieddu truvau un us­ siceddu di gammuzza di picciriddu, e si nni fici un fri­ scaliettu; e si misi a sunari; e comu sunava parrava e dicieva: «O picuraru chi 'mmanu mi teni E m'ammazzaru all'acqua sirena, E m'ammazzaru pi 'na pinna di hu: Tradituri mà frati fu...» Lu picuraru, 'n sintiennu diri sti paroli, dissi: «E io chi nn'hê fari di sti pecuri! Quantu abbuscu cu stu fri­ scaliettu, cci nni vuonnu pecuri!!..» 'Nca s'avi pigghiatu stu friscaliettu, avi lassatu sti piecuri, e si nn'avi jutu a Napuli. Si misi a sunari stu friscaliettu; cc'era lu Re af­ facciatu a la finestra, e sintía sunari stu friscaliettu. Dici: «Ah! chi bellu tuonu chi fa stu friscaliettu! Facìtilu acchianari a stu picurarieddu.» 'Ntrau lu picurarieddu, e se ne fece un zufolo. si misi a sunari davanti di Riali Maistà. «Chi dici stu friscaliettu, picurarieddu?» cci dissi lu Re. «Maistà, io hê truvatu un ussicieddu, e m'aiu fattu stu friscaliet­ tu pi dàrimi pani; e lu friscaliettu parra.» Ha pigghiatu Sò Maistà, e cci avi dittu: «Dunami stu friscaliettu a mia.» Comu sò Maistà si piglià' lu friscaliettu e si misi a sunari, lu friscaliettu dicía: «Patruzzu mio chi 'mmanu mi teni E m'ammazzaru a l'acqua sirena; E m'ammazzaru pi 'na pinna di hu: Tradituri mà frati fu.» «Ah! dici lu Re a lu figghiu ranni, chi dici stu frisca­ liettu? Te' ccà, sonalu tu.» 'Bbudienti lu figghiu, si pigghia ddu friscaliettu e si misi a sunari; sunannu sunannu lu friscaliettu dici: «Fratuzzu mio, chi 'mmanu mi teni E m'ammazzasti all'acqua sirena, E m'ammazzasti pi 'na pinna di hu: Tradituri fusti tu!...» Lu patri, 'n sintennu sti paroli, casca 'n terra di la pena chi cci nni vinni: «Ah! figghiu birbanti, dici ca pi pur­ tarimi la pinna di hu m'ammazzasti a lu figghiu!» Lu fi­ gghiu si cci jetta a li pedi, e cci addimannà' pirdunu. Lu patri chiancennu dissi: «Chi fazzu?... unu e unu du'?... Tutti boni e biniditti;» e l'aggraziau. Pigghiamu a lu picurarieddu. Lu picurarieddu cci dissi: «'Nca Riali Maistà, ora io com'hê fari? Io mi vuscu lu pani cu stu friscaliettu.» «Sì, picurarieddu, cci dici lu Re; ora lu friscaliettu resta 'n casa mia; e pi tia cc'è lu premiu. Tu sai leggiri e scriviri?» «Maistà, sì.» «'Nca allura cci dici lu Reni tu si' lu capi­ tanu di tutti li truppi di li surdati, e pô' fari e sfari.» Chiddu arristà' filici e cuntenti, e nuàtri semu ccà. Vallelunga."
  },
  {
    "text": "Si cunta e s'arricunta stu billissimu cuntu a lor Signu­ ri. 'Na vota cc'eranu tri figli di Re. Dui di sti figli di Re si nni javanu pi cacciari, e a lu frati nicu nun si lu vulia­ un purtari. La mamma 'na vota cci dici: «Ora purtati­ villu, a lu picciriddu.» Li figli nun si lu vosiru purtari, e lu picciriddu cci iju d'appressu e si l'appiru a purtari. Agghicatu 'nt'ôn bellu chianu, truvaru 'na bella jisterna; hannu pigghiatu e s'hannu misu a manciari pi fari culazio­ ni; e lu nicu cu iddi. Arrivannu ca finieru, dissi lu gran­ ni: «Ora jittamulu ccà intra sta jisterna a stu piccirid­ du ca un' 'un nni lu putiemu purtari. Poi si vôta cu lu fra­ tuzzu: «Salvaturi, cci vô' scinniri 'nta sta jisterna ca cc'è la truvatura?» Lu picciriddu dici sì, e lu calàru. Ar­ rivannu ca stu picciriddu scinníu 'nta dda jisterna, truvau tri belli càmmari, e cc'era 'na vecchia: «Chi vai fur­ riannu a sti parti?» Arrispunni lu picciriddu: «Vaju furriannu pi nèsciri a vui di ccà intra; datimi lu latinu com'aiu a fari.» Arrispunni la vecchia: «Vidi ca ccà cci sunnu tri figli di Re; ca l'avi 'n putiri lu magu, grapi l'uocchi.» «Vui nun vi curati: datimi lu latinu com'aiu a fari; ca io un mi scantu..» «Tuppiàti dar­ reri ssa porta.» Iddu tuppiau, e affacciau la figghia d'un Re. «E cui ti cci avi purtatu ccà?» «Io aiu vinutu a libirari a vuàtri; dammi lu latinu com'aiu a fari.» «Te' ccà stu pumu; passa nni sta porta ca cc'è mè soru ca ti pò dari cchiù latinu di mia.» (La pumu cci lu dava pi rigòrditu). Agghicau a chidda porta, tuppiau e affac­ ciau 'n'âtra giuvina. E sta giuvina avi pigghiatu un granatu: «Te' stu rigòrditu; passa appressu sta càmmara e tup­ pía, ca cc'è mè soru ca ti duna cchiù latinu di mia.» Iddu si pigghiau lu granatu e iju a tuppiari a l'âtra porta; affac­ ciau l'urtima soru.... «Ah! Salvaturi (ca idda lu canu­ scíu cu' era) e chi vinisti a fari?» «Io aiu vinutu pi libirari a vuàtri; dammi lu latinu comu aiu a fari.» Ha pigghiatu la picciotta e cci avi datu 'na crûna; dici: «Te' ccà; cu' sa si tu avi' bisognu» dici: cumannu! cumannu! e la crûna ti siervi. Trasi, e mància; te' ccà sta buttigghied­ da; vidi ca lu magu è 'ntra l'alzàrisi; t'avi' a jiri a mettiri arreri 'na porta; vidi ca iddu comu si sdruvigghia, ti dici: «Chi vinisti a fari?» Tu cci rispunni: Haju vinutu pi guerreggiari cu vassía, ma 'na cosa cc'è di pattu, ca si aviemu a guerreggiari, vassía s'avi a pigghiari un cavad­ du cchiù picciriddu, e la spata cchiù picciula, e a mia m'avi a dari un cavaddu cchiù àutu e 'na spata cchiù longa, pirchì io sugnu cchiù picciriddu.» Vidi ca ddà cc'è un cannòlu, chi dici: vivi vivi! nun t'arrisicari a vi­ viri, ca ddà tutti li statui chi vidi sunnu cristiani, e han­ un addivintatu statui viviennu di dd'acqua; quannu avi' siti, pigli la buttigghiedda, e di latu di latu vivi.» Cu stu latinu stu picciottu avi jutu a tuppiari. 'Nta stu mentri s'alzau lu magu, e cci dici: «E chi vinisti a fari ccà?» «Io aiu vinutu pi guerreggiari cu vassía;» e cci fa tuttu lu discursu chi cci avía fattu la giuvina. Lu cannòlu chi dicía: vivi vivi! ma iddu nun vosi viviri. Si misinu a guerreggiari, e 'n' primu cuorpu cci fici satari la testa a lu magu. Ha pigghiatu la testa e la spata e avi jutu nni li giuvini: «Ddha', jamuninni; facèmunni la tru­ scitedda e jamuninni, ca com'ora li me' frati sunnu a vucca di jisterna.» Lassamu stari ad iddi; pigghiamu a li so' frati. Li frati comu lu calàru ddà intra, nni la jisterna, vuta­ ru tunnu, e si nni jeru a Palazzu riali. Dici lu Re: «E tò frati?» «Lu pièrsimu 'nti un vuoscu, e nun l'âmu pututu asciari.» «Prestu! o mi jiti a pigghiari a mè fi­ gghiu, o siti tuttidui dicapitati di la vita.» Hannu partutu li picciotti. Pi strata truvaru ad unu chi avia cordi e 'na campana; e cci l'hanno livatu. Comu hannu agghicatu a la jisterna hannu calatu la corda cu la campana; «S'iddu è vivu, dicievanu tra d'iddi, sintennu la campa­ bere). na, acchiana; s'iddu è muortu, chi cci putiemu fari a lu papà?!» Comu càlanu la corda, Salvaturi fici acchianari a na a na tutti tri li Rigginotti. Comu assummau la prima, ch'era la granni, dici lu frati granni: «Oh chi bedda picciotta! Chista è mugghieri mia.» Comu assum­ ma la secunna, dici l'àutru frati: «E chista è mia!» La picciridda 'un vulia acchianari, e cci dicía a Salvaturi: «Acchiana tu, Salvaturi, prima; ca li to' frati ccà ti lassanu, masinnò.» Iddu a diri no, idda a diri sì, appi a vinciri iddu, e acchianau la picciotta. Comu assummau, li frati si la pigghianu, e lassanu a Salvaturi nni la jisterna; e si nni jeru a Palazzu. Lu Salvaturi ristau sulu ddà sut­ ta, e 'un si nni discurríu cchiù. Agghicannu a Palazzu, li figli cci dicinu a lu patri: «Patri, avemu jutu a circari a Salvaturi, ma un lu pòttimu truvari; e aviemu truvatu a sti tri picciuotti, e ora nni vuliemu maritari cu iddi.» «Io, dici lu granni, mi pigghiu a chista;» «E io, dici lu minzanu, mi pigghiu a chista. E la nica la dati a quarchi àutru giuvini.» Lassamu a iddi e pigghiamu a Salvaturi. Comu Salvaturi si vitti sulu e scunsulatu si circò li sacchetti, e si tocca la pumu: «Oh! pumiddu mio, e fammi nèsciri di ccà!» E di chi era ddà intra, s'attrova fora. S'avi partutu, e avi jutu a la sò cità. Lu scuntrà' n'ar­ gintieri; e st'argintieri si lu pigghiau pi giuvini, dànnucci a manciari e a vèstiri. Stannu nni l'argintieri, mannau lu Re nni' st'argintieri pi fari 'na crûna pi lu figghiu granni chi s'avia a maritari. «Viditi ch'aviti a fari 'na crûna riali pi mè figghiu! e dumani a sira mi l'âti a purtari.» Cci avi datu deci unzi e nni l'avi mannatu. Com'avi arrivatu a la casa, l'argintieri era tuttu cunturbatu, ca avía a fari la crûna 'nta pocu uri. Dici lu Salvaturi: «Chi avi, nun­ un, ca èni accussì cunturbatu?» Arrispunni lu patruni: «Te' ccà sti deci unzi, ca ora io mi nni vaju 'n capu Chiesa, ca nun hannu chi mi fari.» (Ca a tiempi antichi, la chiesa guadía; ca cu' arrubbava, cu' ammazzava si nni java 'n capu Chiesa e nun avevanu chi cci fari) Arri­ spunni lu picciriddu: «Ora quantu viju si la pozzu studiari io sta crûna. Apposta, pi nenti avi a stari mè nunnu 'n capu Chiesa?» Ha pigghiatu e s'avi misu a fari sta crûna. E chi fici? niscíu lu pumu, e cci urdinau di fari 'na billissima crûna. Iddu martiddava, ma la crûna la feci lu pumu. Finuta, la prisintau a la nunna; la nunna, alluccuta cci l'avi purtatu a lu maritu. Comu l'arginteri si vitti libiratu di stari 'n capu Chiesa, iju nni lu Re. Lu Re, cuntenti, lu 'mmitau a la festa pi la sira. L'arginteri lu iju a cuntari a la casa; lu picciottu cci dissi: «Nunnu, mi cci porta a la festa?» «E comu ti cci portu ca si' un­ duliddu? Appressu t'accattu li 'mmrogli, e quannu cc'è affezione. ne, lu mio maestro; dice lu giovane figghio di lu re.) 'n'âtra festa, ti cci puortu.» Comu scattiàru li dui uri, lu arginteri si nni iju; lu Salvaturi pigghia lu pumu: «Oh, pumiddu miu, dunami 'mmrogli, e carrozzi e staf­ feri quantu vaju a viju spusari a' mè frati ed a mè cugna­ ta.» Subitu fu vistutu di principi; acchiana a palazzu ria­ li, e si va a 'nfila 'nti la cucina; pigghia un billissimu va­ stuni, vitti spusari a sò frati ed a sò cugnata; e po' pi­ gghia a lignati a lu poviru argentieri e si nni iju. Comu arrivà' intra, 'un si fici vidiri di sò nunna vistu­ tu. Poi quannu era vistutu di casa si misi a 'spittari a lu nunnu. Comu junci l'argintieri: «Muoru! muoru!» «Chi avi, nunnu?» cci spija lu picciottu. «E chi vo­ gghiu aviri! ca mentri era a la festa vinni un Principi cu tantu di lignu, e mi fici stari nìuru comu la pici.» «Lu vidi nunnu! cci dici lu picciottu. Si vassía mi cci purtava a la festa, sta cosa nun cci succidía.» Ddoppu jorna lu Re fici chiamari arreri a l'argintieri pi fàricci 'n'âtra crûna, cà s'avia a maritari l'àutru figghiu: ma 'n tempu vintiquattr'uri, comu la prima. Lu stissu fat­ tu chi fici cu la prima, fici cu la secunna l'argintieri e si nni iju 'n capu chiesa. Lu carusu cci fici la crûna; me­ gghiu e maggiuri di la prima; ma cu l'ajutu di lu granatu. L'argintieri lu purtà' a Palazzu, ma ddoppu la festa tur­ nau a la casa cu li spaddi tutti nìuri, di li nirvati chi appi. Appressu mannàru pi missaggiu pi la terza soru, la picciula. Idda pi risposta cci dissi: «Cu' voli a mia, m'avi a 'spittari un annu, un misi e un jornu.» E la pic­ ciotta 'un si dava paci pinsannu ca lu Salvaturi 'un cum­ paría, cu tuttu ch'avía lu pumu, lu granatu e la crûna. Fici l'annu, lu misi e lu jornu, e si cunchièru sti ziti; e l'argintieri appi ordini di fari 'n'âtra bella crûna, cchiù bella di l'àutri, (mancu cosa ca la picciotta era strània, e la trattavanu peju di l'àutri). Lu argintieri jittà' li dinari chi cci detti lu Re, e pigghiau la chiesa di pettu. Ha ri­ spunnutu lu picciuttieddu: «Nunna, vassía mi duna lu martieddu e lu cravuni, ca vaju a timpestu io si cci la pozzu fari sta crûna.» Comu si 'nchiuiju sulu, urdinau a la crûna 'nfatata ch'avia a fari 'na crûna megghiu e mag­ giuri di l'àutri dui, ca avia a sèrviri pi iddu. Comu la crû­ na fu lesta, lu argintieri cci la purtau a lu Re, e lu Re ar­ ristau cu la vucca aperta a vìdiri sta bellissima crûna; e ammitau 'n'âtra vota a l'argintieri. L'argintieri si nni iju afflittu a la casa, pi lu scuantu ca cci assurbignàssiru ar­ rieri li spaddi. Ma lu picciriddu nun si lu vosi purtari cu iddu. Lu Salvaturi comu lu vitti nèsciri, pigliò la crû­ na, e ordina carrozzi e àbiti di gran valuri. Comu agghi­ cau a Palazzu 'nta la cucina nun cci trasíu. Avanti chi li ziti stavanu dicennu sissignura. «Tinemu manu!» dici Salvaturi. Pigghia lu pumu e dici: «Chistu cu' mi l'avi datu?» «Io», rispunni la mogli di lu primu figghiu. «E chistu?» dici mustrannu lu granatu. «Io! cu­ gnatu mio,» dici la mugghieri di lu secunnu figghiu. Poi ne­ sci la crûna: «E chista cu' mi l'avi datu?» «Io, ma­ ritu miu» dici la nica ca si stava maritannu. E subbitu si spusau cu Salvaturi, «ca iddu, dici, m'avi libiratu di lu magu.» Lu zitu arristà' cu tantu di nasu; e si nn'appi a jiri; lu arginteri alluccutu, si cci jittà' a li pedi adduman­ nannu pietà e misiricordia. Basta: Iddi arristaru filici e cuntenti E nuàtri ccà senza nenti. Vallelunga."
  },
  {
    "text": "'Na vota c'era un patri e 'na matri; avia un picciriddu, e lu mannava a la scola. Era disurvienti; ci aurtò un bel­ La Lanterna magica Na volta c'era un padre e na madre. (Costei) avea un figghiolino e lu man­ dava a scuola. (Egli) era disubbidiente; lu incontrò un bel giovane, (lu quale) gli disse: - «Vieni cu me! chel che ti dico io, m'hai a fare»; e lu tolse seco in campagna.Vide un albero; e disse (a lu ragazzino): «Spiccami qualche ramo.» Va chel ragazzino e gli portò i rami. Dopo annottò loro in un bosco, e la matti­ na appresso partirono. Videro un'alta siepe; si misero (diedero mano a li) colle scuri, e troncarono tutte chelle spine ecc; videro un bel marmo granne; alzano (isunu) chel marmo, e vedono na porta. Disse (lu giovane) a lu ragazzo: - «Tu (tuni, paragoge, per tu), hai a scenniri chi sotto.» - «Io non ci scenno, che aiu paura.» (Lu giovane) avea un anello a lu dito, se lu trasse e lu diede a lui; diede un calcio a la porta ed entrò. (Lu giovane ni lu farlo scenner) gli disse che v'erano danari, e non dovea prennerne; poi v'era un'altra porta; v'erano doppie (d'oro) e non ne avea a toccari: poi un'altra e v'era na chioccia (sciocca per ciocca) coi pulcini d'oro, e «non l'hai a toccari, gli disse lu padrone. Dentro v'è un'altra porta; li dài un calcio e la butti per terra; v'è un bel giardino carico di frutti, ma non ne cull'ere (scippari); dentro dentro c'è na lanterna, l'afferri, e te la metti a' fianchi (scianchi per cianchi).» Appena (lu ragazzo) passò, colse molte frut­ ta, e se li mise in sacca. Se ne uscì colla lanterna, arrivò colà; chegli (lu giova­ ne) volea la lanterna; risponne (lu ragazzo): - «Non ve la do, (perchè temo che datavela) voi mi lascerete chi.» Vide così (visto lu giovane chesto), pose la la­ pide (sulla bocca di lu sotterraneo), e lu lasciò lì sotto. (Egli, lu ragazzo) torna di nuovo, e si siede in chella camera di la chioccia coi pulcini d'oro: là mise a piangiri, vide un libro e se lu prese in mano. Lu libro gli disse: Che comanni? Gli rispose che lu traesse (mi lu nesci) a lu piano. Si vide ni lu piano, se ne annò lu giuvini; ci dissi chiddu: «Veni cu mia! chiddu chi ti dicu iò m'avi' a fari»; e si lu luvò cud' iddu 'n campa­ gna. Vitti un àrbiru; cci dissi: «Scippami 'na picca di rami.» Pigghiau ddu picciriddu e ci purtò i rami. A po' ci scurò 'nta ddu boscu; appressu matina partìru. Vìttunu 'na sipàla àuta: si mintèru cu li 'ccetti e li runcàru tutti un'altra volta in casa di sua madre. Essi morivano di fame; disse la madre a lu fi­ gghio: - «Figghio, pulisci la lanterna; la venniamo.» La lanterna (appena toccata) gli disse: Che comanni? Risponne lu ragazzo: - «Da mangiari (spisa, ni lu signif. ted. di Speise) per me e per mia madre.» Vennero fuori sei piatti d'argento; essi tornarono a metter da parte la lanterna. Quanno fu finito (ebber finito) da man­ giare, vennerono un per volta i piatti. Torna a comannari a la lanterna, e che­ sta tornò a dar fuori lu solito mangiari. Quei frutti che egli avea spiccati là en­ tro, aveali tuttora sopra la banchina. V'era un re che ava due figghie e li maritò tutte e due. Dipoi n'ebbe un'altra; lu ragazzo prenne chel piatto di frutta, e lu dà a la madre (facennogghielo na­ sconniri) sotto la gonnella, (e dicennole): «Portatele a lu Re.» Ella giunge dalla prima sentinella: - «Dove vai, buona vecchia?» - «Ho a parlari cu lu Re.» La sentinella appresso: - «Ove vai, buona vecchia?» - «Ho a parlari cu lu Re.» La­ sciarono passari la buona vecchia; salirono sopra, e dissero: - «Real Maestà; c'è na vecchia che vuol (parlari cu) Lei.» (La vecchia) entrò, (e lu Re) la chiamò in na camera a solo. La vecchia gli mette fuori chel piatto di frutta; dice (lu Re): - «Chi me li manna?» - «Mio figghio» gli rispose la buona vecchia. Dice lu Re: - «Che vuole egli tuo figghio?» - «La figghia di Lei.» Dissegli lu Re: «Vieni ad altri otto giorni, che ti rennerò risposta; (dice) m'hai a portari un a lu­ tro piatto di cheste frutta» La vecchia va via. Dissegli lu figghio: - «Che avete fatto?» - «Altri otto giorni (risponne la madre) e ti rennerò risposta.» - Na se­ conna volta lu figghio torna a mannari li frutta dicenno: - «Vedete se lu re è com­ modo adesso.» Salì la vecchia e disse a lu Re: - «Real Maestà, che cosa risolve­ te?» - «Che venga qua tuo figghio e parli cu me.» Venuto lu figghio (innanzi a lu re) gli dice: E così: quanno mi sposerò cu la figghia di Lei?» - «E lu palazzo non te l'hai tu a fabbricari?» Prese due giorni di tempo; a' due giorni comannò a la lanterna, (e la lanterna) gli fabbricò lu palazzo. Se ne annò, e sposò la figghia di lu Re. Se ne annarono in carrozza tutta la sua famigghia. La madre si ritirò cu lu figghio. Essi restarono comodi e consolati, e noi restiamo colla novella fatta. ddi spini e cosi: vìttunu 'un bellu màrmuru 'ranni; ìsunu ddu màrmuru, vìdinu na porta. Ci dissi a ddu piccirid­ du: «Tuni avi' a scinniri ccà sutta.» «Non ci scin­ du, chi mi scantu.» Avia n'aneddu ô jiditu; si lu scippò e ci lu desi ad iddu; ci desi un càuci a la porta; e trasíu. Ci dissi chi c'eranu dinari e non n'avía a pigghiari. Appres­ su ci n'era 'n'àutra, porta; c'era duppj e non l'avia a tuc­ cari: a po' ci n'era 'n'àutra; e c'era na sciocca cu li pud­ dicini d'oru: «E no l'avi' a mòviri, ci dissi lu patruni. Intra c'è 'n'àutra porta; ci duni un càuci e la jetti 'n terra: c'è un bellu giardinu carricatu di frutti; ma non ni scip­ pari: intra intra c'è 'na lanterna; la sceppi e ti la menti a li scianchi.» Comu passò, si scippò tanti frutti e si li mintíu 'nti li sacchetti. Si ni niscíu cu la lanterna: arriva ddà; ci circava chiddu la lanterna. Dici: «Non vi nni dugnu; mi lassati ccà sutta.» Vitti 'ccussì, ci menti la ba­ làta e lu lassa ddà sutta. Gira arreri, e s'assetta 'nta dda càmmira di la sciocca cu li puddicini d'oru: ddà si min­ tíu a chiànciri; vitti un libru e si lu pigghiau a li mani. Ci dissi lu libru: Chi cumanni? Cci dissi mi lu nesci ô chia­ un. Si vitti ô chianu; si nni iju 'n casa di sò matri 'n'àutra vota. Murìanu di fami; ci dissi sò mamma: «Figghiu, pulizzía sta lanterna; nni la vinnemu.» La lanterna ci dissi: «Chi cumanni?» Dici: «Spisa, pir mia e pi mè matri. » Ci niscèru se' piatti d'argentu. La lanterna la tur­ però scianchi per cianchi! e quanno na specie di congiunzione che come chi. nàru e pusàru. Quannu s'allistíu lu manciari, si vinnèru li piatti a unu a unu. Torna, ci desi cumannu a la lanterna. Ci torna e niscíu la solita spisa. Ddi piatti chi scippò ddà intra, l'avia ancora supra la banchitta. C'era un Re ch'a­ vía du' figghi. Li maritò a tutti i dui. Cchiù appersu nni fici 'n'àutra. Lu picciriddu pigghia ddu piattu di frutti; e cci lu menti a sò matri sutta la faddetta. «Purtaticcilli unni lu Re.» Arriva a la prima sintinella: «Unni vai bon-vecchia?» «Heju a parrari ora ora cu lu Re.» «Appressu sintinella: «Unni va' bon-vecchia?» «Heju a parrari ora ora cu lu Re.» Lassàru passari la bon-vecchia; 'nchianàru susu; dici: «Ra Maistà, c'è 'na vecchia chi voli a vossia.» Trasíu, la chiamò 'nta 'na càmmira a sulu. Pigghia la vecchia; ci nesci ddu piattu di frutti; dici: «Cu' mi li manna?» «Mè figghiu,» ci dissi la bon-vecchia. Dici: «Chi voli tò figghiu?» «A la figghia di vossía.» Lu Re ci dissi: «Veni n'àutri ottu giorna, chi ti rennu risposta. (Dici): m'avi' purtari n'àutru piattu di sti frutti.» Pigghia la vecchia, e si nni iju. Ci dissi sò figghiu: «Chi facìstu?» «N'àutri ottu giorna, t'arrinnirò la risposta.» Pigghia lu figghiu 'n'àutra vota; e ci torna e manna 'n'àutra vota li frutti. Dici: «Viditi s'è commudu ora.» 'Nchianò la vecchia; e ci dissi ô Re: «Ra Maistà, chi m'arrisurvi­ ti?» Ci dici: «Mi veni ccà tò figghiu; mi parra cu mia.» Si nni iju la vecchia; e mannò a sò figghiu. Annò sò figghiu; dici: «Quannu mi spusu cu la figghia di vossía?» «E lu palazzu nun ti l'avi' a fari?» Pigghiò tempu ddu' jorna. A li ddu' jorna, desi lu cumannu a la lanterna; e ci frabbicò lu palazzu. Si nni iju, e si spusò la figghia di lu Re. Si nni jeru 'n carrozza; tutta la sò fa­ migghia. La matri s'arritirò cu lu figghiu. Iddi arrista­ ru commudi e cunsulati: e un' ristammu cu lu cuntu fat­ tu. Rocca Valdina."
  },
  {
    "text": "'Na vota cc'eranu du' compari; unu avia un figghiu, l'àutru nenti; tutti dui amavanu stu figghiu fortamenti. In­ tantu sti dui cumpari eranu niguzianti forti di mari chi giravanu tutti li regni. Un jornu avia a pàrtiri lu cumpari chi 'un avia figli, pi li soi mircanzii; mentri chi era pri­ paratu pi pàrtiri, lu figghiu di l'àutru cumpari, chi tantu amavanu, misi a prigari 'a sò parrinu e a sò patri pi jiri 'nzèmmula e 'mprattichìrisi di lu mari e di li nigozii; però lu patri nun cci lu vulia cuncediri, nemmenu lu stissu cumpari chi duvia pàrtiri; ma lu figghiu tantu prigau finu a chi cci fu cuncessa la partenza. Mentri chi fôru arrivati ad àutu mari, si nni vinni 'na forti timpesta, e fu tanta, chi si spèrsiru li ligna unni si truvavanu lu cumpari e lu figghiu di l'àutru cumpari; lu li­ gnu di lu cumpari però si sarvau e chiddu dunni era lu giuvini si annigau vicinu di unu scogghiu; tutti l'omini s'annigàru; lu giuvini furtunatamenti si misi a cavaddu ad un pezzu di tavula e cuminciau a navicari e chicau 'nterra. 'Nta chista terra si misi a girari sulu scuraggiu­ tizzu, e pigghiau pratica in un voscu unni abitavanu tanti fieri, e la sira si prinnuttau sopra 'na cerza pi timuri di li fieri. Intantu vidennu chi putia essiri libiru di caminari, pirchì tanti armali un l'avia vistu, si misi a girari tutti li jorna, e caminau tantu sina chi truvau 'na quantità di mura a firriari 'nta lu voscu, e si misi a pruvari pi ac­ chianari e vìdiri chi cc'era sutta li fràbbichi: acchianatu chi fu supra la fràbbica, vitti 'na gran cità, pirchì li fràb­ bichi eranu misi pi difisa di l'armali, a nun essiri man­ giati. Vidennu stu fattu, lu giuvini cuminciau a vìdiri comu megghiu putia scinniri sti fàbbrichi e jirisinni 'nta la cità pi sarvàrisi la vita. Finalmenti ddoppu aviri cuntrastatu un pezzu, scinníu, si misi 'n caminu ed arrivau 'nta la cità. Arrivatu chi fu ddà, pigghiau a caminari 'nta ddi stra­ ti pi fari spisa di mangiari. Primu 'ncuntrau 'na pocu di putìghi, trasíu pi fari spisa e dumannannu si tinìanu cosi di mangiari, nuddu cci dava cuntu. 'N vidennu chi­ stu iju a lu Palazzu Riali; la sintinella, muta. Pi la fami e la dispirazioni chi nuddu cci parlava, si misi a girari 'nta tutti li càmmari pi morti e vita; truvau la megghio càmma­ ra unni cc'eranu li letti Riali e tanti àutri cosi: pinsau di ghiustu di ripusàrisi ddà. Vennu billissimi damingelli, e cci pripararu la tavula di mangiari; iddu si susi, e si met­ ti a mangiari; poi si curca arrè. Stu fattu durau pi lu spaziu di chinnici jorna. Na notti poi mentri chi ripusava, si vidi cumpariri 'na billis­ sima giuvina di 'stremi biddizzi, accumpagnata di dui soliti damingelli: «Hai curaggiu e firmizza?» Iddu cci rispusi di sì. «Mentri chi teni curaggiu e firmizza, iu ti palisu lu mè sigretu. Iu sugnu la figghia di lu 'Mpera­ turi Scursuni, e mè patri prima di mòriri 'ncantau tutta sta cità cu tutti l'omini, sirvitù, eserciti ed anchi a mia; e stu 'ncantu èni 'mmanu di un magu; ma quannu tu ti fidi di stari a lettu cu mia pi un annu senza affattu guardari li me' carni e senza palisari a nuddu lu mè sigretu, allura finisci lu 'ncantu di sta cità e iu restu 'Mperatrici e tu 'Mperaturi acclamatu di tutti sti populi.» Iddu cci rispusi ca era fermu a tutti li soi cumanni. Passati picca jorna, lu giuvini la prigau di lassarlu a jiri a vìdiri lu patri, la matri e lu sò parrinu e riturnari su­ bitu. Idda era tra sì e no di lassarinnillu jiri, ma iddu tan­ tu la prigau finu a chi cci lu cuncessi; però cci raccu­ mannau di nun palisari a nuddu lu sò sigretu. Idda sub­ bitu cumannau lu lignu chi duvía strapurtarlu, e cci detti un vastuni a li manu dicènnucci: «Cu stu vastuni cu­ manna 'nsoccu vòi, e subbitu ti truvirai 'nta lu regnu di tò patri.» E cci detti ancora 'na pocu di trisori. Arrivau a lu portu di la cità unn'era sò patri. Subbitu detti ordini di pigghiari tutti li soi trisori e purtarisilli 'nta la megghiu lu­ canna. Arrivatu ddà, misi a dumannari siddu cc'eranu niguzianti di mari; li pirsuni rispusiru chi cc'eranu dui cumpari, forti niguzianti, ed eranu ridutti a la limosina pi cauza di avirisi perso lu figghia di unu di chiddi cum­ pari annigatu 'nta lu mari; e l'àutru cumpari, patri di lu figghiu, nun vulennu cridiri di avìrisi persu pi disgrazia ma cchiù tostu pi la curpa di sù cumpari, si misiru a cau­ za, e tutti dui si ridussiru a la miseria. Iddu sintennu stu discursu, subbitu mannau a chiamari a so patri e cci dis­ si: «Haju piaciri di fari 'na mircanzia cu vui e vostru cumpari, pirchì siti pratichi di li nigozii di lu mari.» Iddu cci rispunníu ca era impossibili putiri fari stu nigo­ ziu pirchì tantu iddu quantu sò cumpari avìanu fallutu pi cauza di 'na forti cauza chi avianu avutu pi avirisi persu sò figghiu. «Chistu 'mporta nenti, cci dissi lu giuvini mircanti, pirchì tutti li capitali chi cci vonnu, vi li dugnu iu.» 'Nta un mumentu lu picciottu fici priparari 'na gran tavulata di mangiari, e mannau a chiamari anchi all'àu­ tru cumpari e a li mugghieri di tutti dui. Arrivati chi fôru tutti 'nta la lucanna, li du' cumpari e anchi li mugghieri si taliavanu comu li nnimici chi eranu. Cuminciaru a man­ giari, ma li cumpari però sempri si taliavanu di mal'oc­ chiu e nun putianu affattu mangiari. A stu fattu iddu pi­ gghiau 'na furchittata di lu sù piattu e la detti a sò patri di­ cènnucci: «Caru patri, accittati stu muccuni, ca vi lu duna vostru figghiu chi l'àviti presenti sanu e sansèru.» A sta cosa si suseru tutti cuntenti e cuminciaru ad abbraz­ zarisi, a basàrisi, e chiancennu pi l'alligrizza. Ddoppu chistu, lu giuvini pigghia li so' trisori e li divisi a sò patri ed a sò parrinu pri cuntinuari li nigozii, ma dissi chi avia a pàrtiri arreri, ma senza diri unni. Sò matri, sintennu chistu, cuminciau a prigarlu pi diricci unni avia a jiri, e tantu prigau chi lu figghiu cci cuntau tutti cosi e chi 'nta tantu tempu chi si curcava 'nzèmmula cu dda gran si­ gnurina, nun avia pututu canusciri li so' billizzi. Si vôta sò matri: «Ti dugnu 'na cannila di trevani e quannu idda dormi, tu addùmi la cannila e guardi sti soi billiz­ zi.» Partíu; arrivau 'nta la cità di lu 'Mperaturi Scursuni. Va a Palazzu riali, si 'ncuntrau cu la signurina chi l'a­ spittava. La sira si nni jeru a curcari; a lu giuvini cen­ t'anni cci paría di canusciri li carni di sta damigella. Mentri idda durmía, lu giuvini pigghia la cannila; l'addu­ ma, e misi a scumigghiari la giuvina pi guardari li soi bil­ lizzi; pi accidenti scula la cannila 'nta li soi carni, ed idda si risbigghia: «Oh tradituri! dici: chi hai palisatu lu mè sigretu! e accussì tu ristirai 'ncantatu cu tutti l'àu­ tri, e tannu mi pôi aviri quannu vai 'nta un voscu fieru, e cummatti c'un magu e l'ammazzi!» «Oh puvireddu di mia! dici lu giuvini. Ma dimmi ddoppu chi l'aiu am­ mazzatu, ch'aiu a fari?» «Te', dici idda; iu ti dugnu 'na bacchetta pi cummattìriti cu lu magu e ddoppu mortu lu magu cci spacchi la panza; cci trovi un cunigghiu; lu cunigghiu lu spacchi e trovi 'na palumma; la palumma la spacchi e trovi tri ova, e st'ova li cunservi comu l'occhi toi pi purtarli ccà sani e sansèri, e accussì sarà libera la cità e anchi nui; sinnò tu ristirai 'ncantatu cu tutti l'àutri.» Iddu partiu e si nni iju a lu voscu, armatu di va­ stuna, cumannatu di (da) la giuvina. Arrivatu 'nta lu vo­ scu, truvau 'na mànnira di vacchi cu tutti li pirsuni di sirviziu ed anchi lu patruni di la vaccaría. Iddu si cci av­ vicinau e cci dissi si cci vulianu dari un pezzu di pani pirchì era spersu 'nta ddi cuntrati. Lu patruni cci detti a mangiari e si lu tinni cu iddu 'nta la mànnira. Passati jor­ na lu patruni cci dissi di stracquàri li vacchi 'nta lu fègu pi pasciri, ma cci dissi di guardàrisi a nun tràsiri li vacchi 'nta lu voscu pirchì ddà intra cci abitava un magu ed ammazzava cristiani e vacchi ancora. Iddu cci dissi che nun cci ija, e intantu parau tutti li vacchi e li purtau nenti di menu che tutti dintra lu voscu pi cumin­ ciari lu cummattimentu. Lu patruni vidennu tuttu chistu, si scuraggíu e cuminciau a chianciri pirchì li pirsuni si scantavanu a jiri 'nta lu voscu a fari aggiràri li vacchi. Lu picciottu trasíu 'nta lu voscu, e 'nzèmmula si cci ac­ cumpagnau n'àutru picciottu, ma tuttu spavintatu. Lu magu intantu vidennu li vacchi ddà intra addivintau 'na furia, e partíu c'un vastuni di ferru a li manu e a la punta sei rumani 'ncatinati di brunzu. Lu picciottu vidennu vi­ niri lu magu si jinchíu li càuzi e tuttu spavintatu si 'nfilau dintra 'na macchia. Lu giuvini però stetti fermu. Arriva lu magu; dici: «Tradituri! comu vinisti a dan­ niggiari sta sirva?» «Nun sulu chi vinni a danniggiari la sirva, ma vinni puru a danniggiari la tò vita.» Cumin­ ciaru a fari battagghia, e si batteru tantu, tutta la jurnata, chi eranu stanchi tutti dui, ma però firutu nuddu ancora. Lu magu 'nta lu battìrisi dici: «S'avissi 'na suppa di pani e vinu, Ti spaccassi lu schinu!» E la giuvini rispunníu: «S'avissi 'na suppa di pani e latti, Ti spaccassi 'n dui parti!» Si licinziaru tuttidui e puntaru pi lu 'nnumani lu cum­ mattimentu. Iddu si parau li vacchi e li purtau cu lu giu­ vini 'nta la mànnira. Arrivati ddà tutti ristaru ammaravi­ gliàti vidennu ca riturnaru sani e sansèri, e lu giuvini cci rappurtau a lu patruni e a tutti, lu gran cummattimentu chi appi ddu novu giuvini e lu magu, e cci cuntau ca iddu mentri cummattía disidirava pani e latti. Lu patruni ordinau che si priparassi pani e latti, si mittissi 'nta 'na hisca e mannau lu picciottu arreri a lu postu e stari at­ tentu a la dumanna. Paràru novamenti li vacchi e li pur­ taru dintra lu voscu. Cumparíu arreri lu magu e cumin­ ciau lu cummattimentu. 'Nta lu megghiu lu magu duman­ nau pani e vinu pi fari trimari lu celu e la terra; ma nun nni potti aviri; lu giuvini dumannau pani e latti pi am­ mazzari; e subbitu cci cumparíu lu pani e lu latti; pigghia 'na manacciata di pani e latti e si la misi 'mmucca e duna 'na vastunata 'nta la testa di lu magu chi lu fici càdiri mortu 'n terra. Subbitu spacca la panza di lu magu, trova lu cunigghiu; spacca lu cunigghiu, trova la palumma; spac­ ca la palumma, trova tri ova. Li pigghiau subbitu, si li cunsirvau beni e riturnau cu li vacchi a la mànnira. Ddà fu ricivutu 'n triunfu di tutti li pirsuni e lu patruni lu pri­ gau di starisinni ddà 'nta li soi beni; ma iddu cci rispusi di nun putiri stari, e chi anzi cci cumplimintava lu vo­ scu; e si nni iju. Arrivatu a la cità, si nni iju a Palazzu riali, e la giuvina cci iju a lu 'ncontru; lu pigghiau pi la manu e lu purtau 'nta li gabinetti sigreti di lu 'Mperaturi Scursuni, patri d'idda, e pigghiau la curuna di lu 'Mperatu­ ri e cci la misi 'n testa dicènnucci: «Tu si' lu 'Mpera­ turi e iu la 'Mperatrici;» e 'ncurunatu chi fu si lu purtau 'nta lu barcuni. Ddà si misi li tri ova 'mmanu e cci dissi: «Jèttanni unu a dritta, unu a sinistra e n'àutru 'n facci;» e jittàti chi fôru, tutti li genti cuminciaru a parla­ ri, a gridari, a banniari; li carrozzi si scatinaru, li truppi cuminciaru a fari li so' 'sarcìzii, li sintinelli a fari li so' smunti, e tutti poi uniti, genti e truppi, cuminciaru a rin­ graziari lu sò libiraturi acclamannulu: «Viva lu no­ stru 'Mperaturi e la nostra 'Mperatrici!» ed accussì iddi ristaru 'Mperaturi e 'Mperatrici e nuàtri misseri com'èra­ mu. Palazzo-Adriano."
  },
  {
    "text": "'Na vota si cunta e s'arriccunta ca cc'era 'na vecchia e avia un figghiu malacunnutta, chi si chiamava Peppi. Stu figghiu, travagghiari 'un ni vulia, e sò matri lu 'mp­ jau nni un furnaru, chi cci dava a manciari e vèstiri, sen­ za salariu. Com'era nni stu furnaru, stu giuvini malacun­ nutta, ogni matina pigghiava 'na cartedda di pani, si la mittía davanti e si la manciava tutta. Lu furnaru, viden­ un ca chistu lu stava cunsumannu a sulu manciari pani; «Ih, dici, e ch'hê fari eu? chistu mi cunsuma!» e nni lu mannau di la sò putía. Comu si nni iju di ddà, lu Peppi, si nni iju à 'mpjari nni unu pri garzuni e strig­ ghiàricci li vèstii: comu junci, si metti a scupari la stadda, e 'mmenzu lu fumeri attrova un stili: chi fa? lu metti a pulizziari, e comu lu vitti lustru si lu sarvau. Lu patruni, doppu chi lu pruvau 'na pocu di jorna e lu canu­ scíu puru ca era manciatàriu e lagnusu, nni la mannau. Iddu va, e torna nni sò matri. «Ah, dici sò matri, ah malacunnutta, arrè vinisti? Vattinni ca eu nun pozzu mantèniri a tia.» Peppi vutau tunnu, e si iju a 'mpjari pri vaccaru nni un massariotu. Fìcinu lu pattu cu lu curàtu­ lu, e doppu ch'avianu fattu lu pattu, lu curàtulu cci dissi: gghiargli gli animali. «Vidi ca t'avvertu ca li vacchi nun cci l'avi' a purtari a ssa parti di 'ncapu, unni è tutta dd'erva, ma t'avi' a tèniri sempri a la parti di sutta.» Iddu cci dissi: «Ma pirchi?» «Lu pirchì è ca ddocu cc'è lu Drau, e si ti vidi, ammazza a tia e si pigghia li vacchi.» Lu 'nnumani Peppi si parti pri jiri a pasciri li vacchi: ma prima si fici dari di lu curàtulu un pezzu di tuma; si lu metti 'ntra lu saccuni, si parau li vacchi e si misi 'n caminu. Comu juncíu ddà unni avia a pasciri li vacchi, vitti ca la terra era nuda comu 'na chianta di manu: «Ma eu, dici, chi sugnu loccu ca hê tèniri st'armaluzzi ccà a mòriri di fami? Aspetta ca li portu 'ntra l'erva... Chi Drau e Drau! eu nun tegnu suggizioni di nuddu.» E cci li purtau. Doppu chi li vacchi avia un pezzu chi eranu ddà a man­ ciari erva, e s'avianu fattu li cianchi tanti, affaccia lu Drau di ddà 'ncapu e cumenza a gridari: «A tia, a tia, chi sta' facennu ddocu, ah?» «Staju dànnu a manciari a li vacchi.» «Nun ti nni vô' jiri di ddocu, ca si vegnu eu ti vegnu a fazzu cchiù pirtusa d'un cirnigghiu.» Si vôta lu malacunnutta e grida: «Vidi ca si vegnu ddo­ cu, eu ti vegnu a spremu comu 'na petra,» e fincíu ca si calau pri pigghiari 'na petra, ma pigghiau la tuma e strincíu la tuma e cci fici nèsciri lu sucu. Lu Drau viden­ (tuma). un accussì: «Ora chistu, dici, mentri cci fa nèsciri sucu a li petri, avi ad essiri cchiù putenti di mia.» Vu­ tau tunnu e si la sfilau senza cchiù diri cíu. La sica Peppi avi vutatu li vacchi, e beddi sàzii l'avi turnatu a la mànnira. Lu curàtulu comu li vitti cu li pan­ zi chini, addumau: «A tia dicu, dunni li porti ssi vacchi?» «'Nca unni mi dicìstivu vui.» «Comu! nun li porti di nni lu Drau?» «Gnurnò!» «'Nca pir­ chì su' accussì sàzii?» «Pirchì hannu manciatu assai.» «Talà, dici, si vai 'nta l'erva di lu Drau, eu ti scannu, ca pri tia nun vogghiu perdiri li vacchi.» «Ma, ri­ spunni Peppi, tannu v'aviti a lamintari vui quannu eu portu li vacchi nni lu Drau: ma si eu vi li portu unni di­ cistivu vui?..» Lu 'nnumani va lu malacunnutta e fa la stissa fatta; e pri 'na pocu di jorna nun fici àutra vita chi di purtari li vacchi ddà. Lu Drau, sintènnusi amminazzatu ogni ma­ tina d'essiri sprimutu comu dda petra, pinsau d'affamu­ liàrisi a Peppi e farisillu amicu. «Senti, cci dici; vô' vèniri nni mia a fàriti 'na manciata di maccarruna?» «Gnurnò, arrispunni Peppi, ca vui m'ammazzati a tradi­ mentu.» «No, dici, ca nun t'ammazzu: ti lu prumettu eu!» «E li vacchi?» «Lassali a manciari unni su'.» Accussì Peppi si nni iju cu lu Drau a manciarisi li mac­ carruna. Prima di jirisinni chi fa? pigghia un saccu, e si l'attacca sutta la cammisa, giustu supra la panza, senza fariccinni addunari a lu Drau. Lu Drau cci fici attruvari 'na gran quantità di pasta cotta, tantu quantu putía abba­ stari a un esercitu, la sdivàca supra un scanaturi e si mettinu a taffiari. Mancia, mancia; lu Drau sempri mittía scanaturàti novi di pasta: «Mancia, Peppi, mancia.» Lu Peppi, quannu si vitti sàziu, fici vìdiri ca manciava, ma la pasta si la mittía 'nta lu saccu; metti e metti, a la fini la pasta cotta finíu. Ddocu lu Drau dici: «Ora ca si' sàziu, aspetta, Peppi, ca t'hê fari un di­ scurseddu.» Peppi si mancia lu tempu, sàuta di la seggia e 'mpannedda a curriri, e lu Drau appressu. 'Nta stu mentri chi iddi currianu, li vacchi beddi sàturi avianu turnatu a la mànnira. Lu curàtulu, ca li vitti suli: «Ah, dici, 'ngagghiau Peppi sta vota! cci lu dicía eu!» Jamu a Peppi chi curría e lu Drau appressu d'iddu. Quannu Peppi si lu vitti quasi a li carcagni, nesci la tuma, fincennu di pigghiari 'na petra e si vôta: «Ah, grida, ca si viniti 'ncostu ccà, vi spremu comu sta petra!» Lu Drau teni pedi. «Ma si ti jùnciu, dici, ti fazzu com'un crivu d'occhiu! Aspetta, aspetta!» «Ed eu, dici Peppi, pri curriri megghiu mi sbèntricu la panza e jettu li maccarruna.» Nesci lu stili, si cafudda un corpu 'nta la panza e sdivàca ddà 'n terra li maccarru­ mangiari a crepapelle. naturi, tavola da spianar pasta). po, salta dalla sedia, e scappa via; e lu Drago a corrergli dietro. da ridurti come un crivello. ni. «Ah, dici lu Drau, ca vitti li maccarruna sani sani, chistu, specia di diavulu è: ma 'na vota ca si detti ssa botta murtali, ora certu ca abbucca friddu e lu jùn­ ciu.» Lu fattu però nun fu accussì; Peppi sbota di sut­ ta, cci spirisci di l'occhi e junci a la mànnira. «E tu vivu si'?» dici lu curàtulu. «'Nca com'hê essiri, mor­ tu?» «E lu Drau?» «Ed eu chi nni sàcciu.» «'Nca va, dici lu curàtulu, pàrati arreri ss'armali, cà tur­ nàru, e vâlli a pasciri.» «Gnurnò, arrispunníu, eu mi nn'hê jiri a fari li me' avanzi e vi lassu.» «E si tu ti nni vai, eu mancu ti pagu!» «Ed eu chi nn'hê fari? Eu vaju a fari l'avanzi mei.» Accussì, partíu, Peppi, e curri pri li terri di lu Drau. Comu si nni iju ddà, cc'eranu 'na guardia di porci di lu Drau: ammazza cu un corpu di stili a lu purcàru e si 'mpaja davanti li porci comu si fussiru soi, pri poi purta­ risilli. Mentri veni lu Drau: «A tia, arreri ccà si'?» «'Nca staju guardannu sti porci.» «Chissi li porci mei sunnu.» «Gnurnò, chisti su' mei; tant'è lu veru, ca vi nni dicu lu signali: ca tutti chiddi mei hannu pri signali lu pirtusu sutta la cuda.» Si mettinu a taliari li porci unu pri unu, e lu pirtusu l'avianu tutti; possibili nun l'aviri? e accussì lu Peppi si giustificau e si pigghiau li porci mela). filo. (cadrà morto) freddo, ed io lu raggiungerò. comu fussiru soi. Ddocu lu Drau si vôta e dici: «Vat­ tinni, pigghiatilli; lu viju ca cu tia nun cci pozzu; pig­ ghiatilli, basta chi davanti di mia nun cci cumpari cchiù.» Bastanti, chistu si 'mpaja li porci davanti, e si metti camina camina: ogni tantu, quannu cci vinía pitittu, fa­ cia 'na manata di ligna, addumava 'na bella bràcia, scan­ nava un porcu e si lu manciava. Mentri chi caminava, 'ncontra e 'ncontra a unu chi tinía 'na muntagna cu li spaddi: «Oh, dici, ccà cc'è unu di forza putirusa ca teni 'na muntagna cu li spaddi. A tia, cci vôi vèniri cu mia?» «E unni?» «A fari li nostri avanzi.» «'Nca jamuninni.» E si misiru a caminari tuttidui. Cami­ na, camina, caminaru n'àutru pezzu di via e 'ncontranu un ciumi granni granniusu, e ad unu chi tinía la ciumàra cu la varva, senza fàrila jiri avanti. Si vôta lu malacun­ nutta: «Oh, dici, chistu avi ad essiri cchiù putenti di chiddu chi tinía la muntagna: «Tu, dici, cci vô' vèniri cu nui!» «E unni?» «A fari li nostri avanzi.» «'Nca cci vegnu.» Lassa lu ciumi e si metti 'n cumpa­ gnia cu li dui. Mentri chi caminavanu, 'ncontranu a n'àu­ tru chi mazziava azzàru cu lu pugnu. «Ah, dici Peppi, chistu è cchiù putenti di chidd'àutri dui! Tu, cci vô' vèniri a fari li nostri avanzi cu nui?» «'Nca cci vegnu.» E accussì si pàrtinu tutti quattru e si mettinu ca­ mina camina, e quannu avianu pitittu arrustìanu un por­ cu a lu solitu e sicutavanu lu viaggiu. Jùncinu a 'na grut­ ta e si cci 'nfilanu: ddà lassau di guardia a unu d'iddi, a chiddu chi tinía la muntagna cu li spaddi e l'àutri vannu a pricurari manciari. Doppu un pezzu turnàru cu un vi­ stiolu: «Te', dici, còcilu, ca nuàtri ora turnamu pri vè­ niri a manciari.» Mentri chi chiddu mittía ligna sutta la quadàra e la carni quasi ca era cotta, spunta ddà 'na vicchiaredda: «Ah, dici, mi vuliti fari la carità, mi dati un pizzuddu di carni, ca aiu du' criatureddi morti di fami?» «Aspit­ tati, rispunni, ca viju s'è cotta e vi la dugnu» (dici chid­ du). E mentri chi 'ncugna a la quadàra e va pri vìdiri sidd'è cotta, la vecchia cci duna 'na gran lignata 'n testa chi lu fa càdiri 'n terra menzu mortu e menzu vivu; si pigghia tutta la carni e si la sbigna d'unni vinni. S'arri­ cògghinu l'àutri tri pri manciari, e trovanu a chiddu an­ cora tuttu sturdutu: «'Nca chi hai? E la carni la cuci­ sti?» «'Nca chi vuliti! accussì ed accussì: vinni 'na vecchia...» e cci cuntau tutta lu passaggiu. Pigghia Peppi e cci dici: «Ora basta, ccà cc'è n'àutru vistiolu; ora arresta chiddu chi tinía lu ciumi cu la varva e nui jamu a pigghiari n'àutru vistiolu; a la vinuta si mancia. Ma bada tu! si la vecchia veni, nun ti fari mazzarucchiari tu, sai! Tira pri idda e ammazzala.» E accussì chiddu arri­ stau, e li tri parteru a fari caccia. Mentri chiddu cucía e la carni era a menza cuttùra, junci la vecchia: «Ah, bonufatturi, mi faciti la carità tantìcchia di carni?» «Trasìti, trasìti, ca vi la dugnu.» Va pri 'ncugnari a la quadàra, bbùffiti! 'na gran lignatuna di la vecchia; e iddu abbucca quant'era longu. La vec­ chia s'afferra la carni e si la filau cota cota. S'arricogghi Peppi, e 'ntisu lu fattu si misi a fastiddiari ca avía fami. Lassa a lu terzu, a chiddu chi mazziava azzàru cu lu pugnu, cci cunsigna n'àutru vistiolu, e nesci a lu solitu. Ddocu la solita cosa: la vecchia fici la stissa fatta, si pigghiau tutta la carni lassànnulu quasi mortu ddà 'n terra e si nni iju. S'arricugghieru Peppi cu l'àutri: comu 'ntisi la cosa misi a santíari cchiù di cchiù: «Ora eu, dici, nun criju a nuddu, nè a tia, nè a tia, nè a tia; ora arrestu eu ccà; vuàtri jiti a ligna, e stu vistiolu la còciu eu: videmu si sta vota s'avi a manciari o no.» Tant'è, arristau. Mentri chi cucía, veni la vecchia: «Mi faciti la carità, ca aiu du' picciriddi morti di fami?» «Gnursì, matri mia, gnursì; trasìti e pigghiativilla vu' stissa tutta chidda chi vuliti.» La vecchia 'ncugna a la quadàra; ma 'nta stu mentri lu Peppi scàrrica cu 'na bona mazzaruccata e la stinnìcchia ddà 'n terra; scippa lu cuteddu, e cci leva la testa. Comu cci tagghiau la testa, chista si metti a ruzzuliàri sula sula ddà 'n terra; cc'era un pirtusu e si cci 'nfila. Peppi la taliava senza diricci nenti; poi pigghia lu corpu di la vecchia e lu 'nfascia 'mmenzu un mazzu di ligna e si lu misi a un cantu di la grutta. 'Nta stu stanti juncèru l'àutri cumpagni: «Viditi, dici, ca la carni è cotta?» «Cu' cci avi vinutu?» «Nuddu. 'Nca perciò la carni vi la manciàvu vuàutri e a mia mi lassàvu dijunu. Ma basta, manciati ora.» A la finuta di manciari dici: «Ora videmu cu' di vuàutri si sapi carricari stu mazzu di ligna.» Prova unu, prova l'àutru, prova l'ultimu, e nun lu potti spìnciri nud­ du, a vògghia di fari furzati. Va Peppi, e lu spinci cu 'na manu. «Viditi, dici, ca sugnu cchiù putenti di vui?» «Videmu chi cc'è dintra; videmu chi cc'è,» dicinu chiddi. Sciògghinu la lijàma e trovanu a la vecchia. «Ah, dici, pri chissu nun si putía spinciri!» «E comu fu?» E Peppi cci cuntau tutti cosi. «E la testa?» «La testa s'arruzzulau sula e si 'ntanau 'nta ssu pirtusu; ora videmu chi cc'è; vuàutri ristati ccà supra a guardari, ca eu scinnu ddà sutta.» Comu scinníu ddà sutta, truvau tanti Maghiceddi chi chiancìanu e cci dicìanu: «Ah, ca m'ammazzàstivu a mè matri! e ora cu' nni lu porta lu manciari?» Mentri chi dicìanu accussì, lu malacunnutta si metti a firriari casa casa e vidi 'na palumma aggiucca­ ta a lu nidu, e avía sutta du' ova: li iju pri pigghiari, unu cci cadíu 'n terra e si rumpíu, e l'àutru cci arristau a li manu. Comu vìttiru chistu, li figghi Maghiceddi si misi­ ru a gridari: «Ivì! nun li tuccati! ivì! ca mè matri fini­ sci di mòriri!» Rispusi iddu: «'nca unn'è vostra matri?» «Ddà dintra.» «'Nca purtatimìcci.» E chiddi l'hannu purtatu ddà dintra. Appena chi trasi, vidi a la vecchia curcata supra d'un bellu lettu, chi si lamin­ tava comu fussi malata. «E comu siti viva ancora?» cci dici Peppi. «Ah, pri carità, arrispunni la vecchia, nun mi fari finiri di mòriri; dammi l'ovu meu, ca t'abba­ stau ca mi nni rumpisti unu e mi lassasti 'nta stu statu.» «E vui dicitimi ccà unni semu.» «Semu 'ntra lu munnu di sutta, fora la terra.» 'Nta stu mentri Peppi detti un strinciuneddu a l'ovu. «Ahi! ahi! gridau la vec­ chia; nun strìnciri, ca mi fa' muriri accupata!» «'Nca vui, dici Peppi, dicitimi chi cc'è 'nta ssa porta chiusa cu setti catinazzi ccà 'n facci?» «Cci su' 'nchiusi tri bil­ lissimi giuvini, tri Riginotti 'nfatati.» «Datimi la chiavi.» «E tu dammi l'ovu meu.» «Datimi la chiavi prima.» «No, l'ovu prima.» «Ah, ca strìn­ ciu?» «Ahi! ahi! te', te' la chiavi, basta chi nun mi fai muriri.» Allura s'avi livatu 'na chiavi machinusissima chi tinía attaccata a lu coddu, e la cunsignau a Peppi. Chi­ stu, comu l'appi 'nta li manu, duna un forti strinciuni a l'ovu e lu scafazza, e la vecchia quagghiau 'nta un dit­ tu e un fattu, e cu idda mureru tutti ddi picculi Maghi­ ceddi. A stu puntu lu Peppi va a gràpiri li setti catinazzi di dda porta di ferru, e vidi spuntari tri giuvini beddi quan­ tu lu Suli, beddi cu tanti biddizzi ca mancu si pò diri, e cci dicianu fistanti e giulivi: «Vu' siti lu nostru libira­ turi! Viva lu nostru libiraturi ca rumpíu lu 'ncantisimu!» «'Nca vuàutri comu siti ccà?» cci dici lu Peppi. «E comu semu ccà! Dda strja di Draga nni arrubbau di notti 'nta li nostri palazzi, e di figghi di Re nn'avi tinutu ccà 'nchiusi comu scavi sarvaggi.» «E bonu, dici Peppi, ora la Draga muríu e la sò cara è senza culuri e nun avi cchiù putiri di fari 'ncantisimi. Caminati, ca vi fazzu nèsciri arreri a lu munnu.» Accussì li purtau a la corda chi pinnía di lu pirtusu dunni trasíu iddu: fa 'na vuci pri farisi assèntiri di li so' cumpagni e attacca a la corda na di li tri giuvini. «All'ultimu di tutti, dici, acchianu eu, ca mi scantu si colcùna di vui ccà sutta sula si avissi a pigghiari d'appagnu.» Li cumpagni tiranu, ti­ ranu, e veni fora la prima bella giuvina. Dici chiddu chi tinia la muntagna cu li spaddi: «Chista mi la pigghiu eu!» Calanu arrè la corda: poi tira, tira, e veni la secun­ na bella Rigginotta: «E chista è mia!» dici chiddu chi tinía lu ciumi cu la varva. Calanu la corda arrè; tira, tira, e spunta la terza bella Riginotta: «E chista è mia» dici chiddu chi mazziava l'azzàru cu lu pugnu. Calanu arrè la corda, e si mettinu a tirari a Peppi. Lu Peppi, ca vidía quant'era àuta dda grutta, gridava e dicía: «Ti­ niti forti! 'nfazzi chi mi lassati?» Chiddi tri però, tira, tira, comu jùncinu a menza via, lassanu jiri di bottu la corda, e ttùffiti! cadi Peppi ddà sutta. S'afferranu ognunu la sò bella Riginotta: «Ah, dici, ora semu sicuri, ca nni livamu di 'mmenzu a ssu malacunnutta ca era cchiù viso, non molto comune. putenti di nui e nni tinía a marteddu: ora semu filici, ed ognunu pò turnari a lu regnu chi cci tocca.» E accussì si misiru a fari via, cuntenti di la furtuna chi avianu truva­ tu. Jamu a Peppi e lassamu a chisti chi caminanu. Lu mi­ schinazzu pri furtuna cadíu vivu, e struppiatu e stunatu com'era si misi a lamintari e dispirari di la sò mala sorti: «E ora comu fazzu? e ora comu nèsciu, pri turnari a lu munnu?» Cc'eranu e cc'eranu ddà tanti achilutteddi e lu 'ntisiru. «Chi hai, dici, ca chianci?» «E ch'hê aviri! mi succedi chistu e chistu, e ora nun sàcciu comu hê fari pri nun mòriri ccà.» «Senti chi fai (cci dicinu l'achilotti), lu vidi dda muntagna ccà 'n facci? Va' ddo­ cu, ca cc'è mè matri, e dicci si a lu munnu ti cci voli purtari idda.» Accussì fici. Junci a la muntagna, e prëa l'àcula si lu voli purtari a lu munnu. «Eu ti cci portu, rispunni, ma tu m'avi' a dari a manciari sempri carni mentri chi volu, masinnò ti fazzu càdiri.» «Sì, cci ac­ cunsentu, basta chi mi porti a lu munnu.» Allura lu Pep­ pi si metti a 'mmazzari tutti sorta d'armali pri dda mun­ tagna, e arricugghíu tanta carni ca nun cc'era cchiù unni mèttila. La càrrica supra l'àcula, cavarca, e l'àcula metti a vulari. Vulannu vulannu dici: «Carni!» e Peppi dava pezzi di carni. Dava un vuluni: «Carni!» e Pep­ pi dava carni. All'ultimu la carni finíu, e ancora nun avianu arrivatu: «Carni!» dici l'àcula. «Un nn'aiu cchiù.» «Carni! masinnò ti jettu!» Ddocu Peppi si tagghia un pedi e cci lu duna. «Carni!» e Peppi si tagghia l'àutru pedi, e l'àcula ammucca. «Carni!» e Peppi si tagghia 'na gamma e duna. Pri abbriviari, si tag­ ghiau li gammi, li cosci, la manu e lu vrazzu mancu e ancora 'un avianu arrivatu a la terra. «Carni!» dici l'à­ cula. «E chi t'hê dari cchiù? comu mi tagghiu?» L'à­ cula duna n'àutru forti vuluni e junci a la terra e lu scàr­ rica ddà. «E chi mi jetti a fari ccà, dici Peppi, chi nni fazzu a mòriri ccà cu lu bustu sulu? Màncimi tuttu e la finemu!..» A stu puntu l'àcula vomita lu vrazzu e li gammi e cci li 'ncodda a Peppi: «Te, vattinni, aiu vistu ca si' omu di palora.» E l'àcula turnau pr'unni avia vinutu. Ccà aviti a sapiri ca st'àcula era 'na fata sutta forma d'àcula. Peppi, comu si vitti scapulu, metti a curriri pri jiri a jùnciri a li tri so' cumpagni chi l'avìanu tradutu e s'avia­ un purtatu li tri Rigineddi. Camina, camina, junci a un paisi: «Aviti vistu passari a tri, cu tri belli giuvini, di sta manera e di sta manera?» «Gnursì, avanti sunnu.» Curri, curri, e tocca n'àutru paisi: «Aviti vistu accussì e accussi?» «Avanti sunnu.» E Peppi curría, curría a nun pò cchiù, fina chi li iju a piscari. «Ah, 'nfami tra­ ditura, dici, sti parti mi sapiti fari? E vuàutri chi grittu cci avìvu supra sti tri belli Riginotti? Ah, traditura empii! ca v'ammazzu!» E ddocu scippa lu sò stili e metti di longu a 'nfilari comu sosizza e li stinnìcchia a tutti tri pri quant'eranu longhi. Doppu, chi fa? si pigghia cu iddu li tri Rigineddi; a dui li manna a li so' regni; a la cchiù nica e cchiù bedda si la teni pri iddu e si nni vannu pri lu regnu chi idda avia. Ddà, figuràmunni chi festi si pòtti­ un fari, ca s'attruvau la Riginedda! Idda e Peppi s'hannu spusatu, ficiru tutti cosi belli cumpiti com'è usu di li Ri­ gnanti, e accussì Iddi ristaru filici e cuntenti E nui ccà senza nenti. Borgetto."
  },
  {
    "text": "'Na vota cc'era e cc'era un mircanti; stu mircanti 'un avia figghi e prigava lu Signuri chi cci avissi mannatu un figghiu. Nesci gràvita sò mugghieri; (tuttu cuntenti ca già sò mugghieri era gràvita) parturisci e fa un beddu figghiu màsculu. Cunsiddirati la cuntintizza di stu patri, ca già avia vinutu lu sò disideriu a fini! Lu cuntu 'un ammetti tempu; comu lu picciriddu criscíu, iddu lu man­ nò a la scola. A la scola era un capuccìfaru: a cui cci rumpia la testa, a cui cci tirava lu calamaru, a cu' dava, a cu' prummittía. Lu poviru Litturi 'un putennu cchiù ar­ règgiri cu stu scularu, cci dissi a sò patri: «Ora liva­ mu sta cosa, purtativillu a la casa, ca io nun lu vogghiu cchiù a la scola.» A la casa cchiù di cchiù facía diavula­ rìi stu figghiu. Poviru patri e matri pinsaru di mittillu pi educannu 'nta un Cummentu. Ma chi! Comu trasi, sciar­ ra cu chistu, sciarra cu chiddu, finíu ca lu Patri Mastru lu mannò fora. Poviru patri 'un cci putía cummattiri; zoccu vidía stu picciottu tuccava, zoccu vidía rumpía. «Mittemulu 'nt'ôn siminariu.» E pinsaru di mittillu 'nt'ôn siminariu. 'Nta stu siminariu fici lu restu; a unu cci rumpiu la testa, a unu lu sgranfugnau, a n'àutru cci detti lignati: cosi d' 'un si cridiri. 'Na jurnata nni fici na vera grossa; chi sàcciu.... vastuniau a lu Prefettu.... Scantànnusi, attacca 'na pocu di linzola e si calòma di 'na finestra; scappa e si nni va. Va a la casa di sò patri: «Arreri ccà si'?» cci dici sò patri. Vattinni ca io nun ti vogghiu cchiù!» E nni lu mannau tunnu di palla. Comu sò patri cci fici sta parti, stu picciottu va e si va a fari surdatu; quarchi granuzzu l'avia; quannu cci tuc­ cava la guardia, vagnava li manu a unu di li so' quartig­ ghi, e guardia 'un ni facía. Cci fineru li picciuli, e appi a 'bbuzzari a fari la guardia. La guardia cci tuccò a lu Casteddu; a la notti, stetti quantu menz'ura e vitti ca nun si la passava. Metti lu ficìli tisu tisu, si leva lu bu­ nettu e cci lu metti supra la bainetta; si leva lu cappottu e lu cafudda supra lu ficìli, e accussì pigghiò lu fujutu. Lassamu a iddu e pigghiamu a l'àutri surdati. Comu li surdati vidinu ca la sintinella 'un si muvia e mancu dice­ va Artu ch'è là! cci 'ncugnàru e vìttiru ca cc'era lu ficìli, lu bunettu e lu cappottu senza nuddu. Lassamu a iddi e pigghiamu a Don Giuseppi. (Mi pari ca lu dissi ca stu picciottu si chiamava Pippinu; ora chli­ ra cchiù granni, si chiamava Don Giuseppi.) Don Giu­ qualche suo camerata ecc. seppi sfirrò pi li campagni; canina chi ti canina, si 'mmu­ scò 'mmenzu li vòscura, mortu di lu pitittu chi era, e sfa­ sulatu ca si cci attruvava, si jetta pi vìdiri unni si putia avvinturari. Taliannu taliannu vidi un palazzu, ca era tuttu un pezzu d'oru. Va pi 'ncugnari e trova 'na crapa at­ taccata davanzi lu purtuni. Si fici tantu di cori: 'ncugna, pi pigghiarisilla e ammazzalla. La crapa comu si vidi af­ firrata cci dissi: «'Un m'ammazzari, ca io sugnu carni vattiata e crisimata comu tia.» Stunò iddu quannu 'ntisi parrari a sta crapa, e 'na cosa ca si scantò. Dici: «E tu comu si' ccà?» «Comu sugnu ccà? Pi ora nun ti lu pozzu diri; ma sa' ch'avi' a fari? acchiana susu, cc'è 'na tavula cunzata, mancia, e poi scinni ccà, ca nni parra­ mu.» Acchiana iddu, e vidi 'na bella tavula cunzata; s'as­ setta comu un principi e si misi a manciari p'un misi. Quannu si vitti tipu tipu scinníu a truvari la crapa. La crapa cci dici: «Io sugnu ccà 'ncantata, e di ccà nun mi pozzu moviri. Io era figghia di Re, e tutti mi chiama­ vanu «La Bedda di li setti muntagni d'oru.» «E chi cci voli pi tu libbiràriti?» cci dici Don Giuseppi. «Chi cci voli? cci voli un omu curaggiusu.» «E s'è pi curaggiu, cci dici Don Giuseppi, stu bustu nn'avi; par­ ra.» «'Nca tu avi' a 'cchianari susu; ti firrii pi li càm­ mari e trovi un lettu cunsatu, magnificu. Tu 'un avi a fari àutru: ti spogghi e ti curchi 'nta stu lettu. Comu tu stai p'addurmiscìriti, quantu ti vidi cumpàriri tri Rignanti, tutti vistuti un pezzo d'oru. Iddi t'accumenzanu a diri: «E comu avisti l'ardiri d'acchianari a stu palazzu e cur­ càriti 'nta stu lettu?» Tu 'un avi' a pipitari. «Parra, senti ti dici, n'àutru: cui ti cci mannò ccà? comu ti chia­ mi?» Tu 'un avi' parrari, masinnò arresti 'ncantatu comu sugnu 'ncantata io. Iddi vidennu ca tu nun parri, t'ammi­ nàzzanu e fannu avvìdiri ca ti vonnu ammazzari; ma su' tutti finzioni; tu nun t'avi' a scantari. Poi ti pigghianu cu lu bonu, e ti portanu 'nt'ôn magasenu chinu d'oru: e tuttu pi fàriti parrari; ma tu chiàntati. E comu ti fannu chissu e ti fannu àutru, tu nun t'avi' a scantari; ca puru chi ti ca­ lanu 'nta 'na quadàra d'ògghiu, a tia nun ti fannu nenti, pirchì all'urtimu ti passanu n'unguentu, e tu addiventi megghiu di prima.» Comu la crapa cci dissi, la notti cci succidíu; li tri Re comu vittiru ca Don Giuseppi 'un vosi parrari, lu calàru 'nta 'na quadàra d'ògghiu vugghienti; ma Don Giuseppi ca sapía unni ccj durmía lu lebbru, cci lassò fari tuttu chiddu chi vòsiru. Iddu fu amminazzatu, iddu fu vug­ ghiutu 'nta l'ògghiu, e poi addivintau cchiù beddu di pri­ ma. Va p'arruspigghiàrisi, e si trova 'nta lu lettu beddu friscu comu li rosi. Menti pi mia. La crapa avía tri belli veli 'nta la facci; comu agghiurnau, Don Giuseppi nun trova cchiù li so' robbi, ma trova un vistitu tuttu arraccamatu d'oru e d'ar­ gentu. 'Mmidiatu ca si vitti vistutu, àutru pinseri 'un appi, di scìnniri nna la crapa, e la trova cu la facci di donna, li vrazza e tutta la vita di crapa; e un velu di menu 'nta la facci. Quannu lu vitti, idda cci fici 'na gran festa, 'un putennu cchiù di diri: «E d'unni mi vinni stu beni? Cu' ti cci mannò ccà a libbirari a mia, caru Don Giuseppi?» Poi cci dissi: «Va mancia, e poi nni parramu.» Don Giuseppi acchiana, e va a mancia; e poi scinníu arreri. La crapa cci dissi: «Ora vidi cà stasira t'avi' a jiri a curcari nna lu lettu d'assira. Quantu ammi­ nazzi, quantu cosi t'hannu a fari! Grapi l'occhi: 'un par­ rari. Iddi ti mettinu a li viti; poi ti capulianu; tu nun ti scantari: ca nenti ti fannu.» Don Giuseppi la sira si spogghia e si va a curca. Ttàppiti tutti tri li Re; e ddocu battarìi, amminazzi: «Comu ti chiami? Cu' ti fici vèniri?» «Ma ch'è tostu!» «Parra!» Chistu me­ rita di jiri a la morti!» Tutti tri cu' dicía 'na cosa e cu' 'n'àutra. Don Giuseppi li taliava a tutti, occhi 'ntra occhi senza parrari. Quannu lu vittinu duru, subbitu hannu ur­ dinatu di capuliallu, e la capuliaru pezza pezza comu tunnina. Ddoppu capuliatu, cu tantìcchia di unguentu chi cci untaru, iddu addivintau cchiù beddu di prima. Lu scintinu s'arruspìgghia: «Ah! Signuri vi ringraziu!» e si stinnìcchia, ca si 'ntisi arricriari. Si susi e 'un trova cchiù li robbi di lu jornu avanti; trova un vistitu cilesti tuttu arraccamatu d'oru. Comu si vistíu, primu pinseri nun appi, di scìnniri nni la crapa e va a trova la crapa di la testa sina a mità di vita, donna; li gammi e li pedi tutti di crapa; e c'un sulu velu 'nta la facci. Cunsiddirati la carne quanno si fa lu battuto). cuntintizza di la crapa a vìdiri a iddu vistutu accussì, e idda già menza donna! Mentu io. Nna lu primu vistitu cc'era un fazzulettu, puru arraccamatu d'argentu, e Don Giuseppi cci dissi a la crapa: «Te', chistu sarvatillu tu.» E idda si sarvò stu fazzulettu. La secunna sira cc'era puru 'n'àutru fazzu­ lettu tuttu arraccamatu d'oru. Iddu cci lu pruiju a idda, e idda si lu sarvò. La cuntintizza d'idda non si pò diri, nè cuntari: 'un stancannu mai di diri: «Lu Signuri ti cci avi mannatu pi libbirari a mia!» Idda poi cci dissi: «Stanotti avir­ rai cosi cchiù peju di l'àutri notti; vidi ca li Re stanotti portanu cu iddi a 'na pocu di criati cu spiti, e t'hannu a 'nfilari comu 'na sosizzedda e poi ti mettinu supra 'na gradìgghia; ma tu 'un ti scantari, ca poi cu un certu 'nguentu ti fannu turnari cchiù beddu di prima; stà atten­ tu a nun parrari.» Don Giuseppi si nn'acchianau, manciò beddu pulitu, si spugghiò e si iju a curcari. Mentri durmia, quantu cci cumpariscinu sti Rignanti vistuti 'na cosa maravigghiu­ sa, e ddocu cci misiru a fari cosi pi fallu 'ntimuriri, di­ cènnucci: «Ora è finuta, la tò vita 'un è cchiù tua.» Unu di li Rignanti si vôta: «Ma aspetta, prima chi vai a la morti, sùsiti.» Si susíu e la nisceru 'nt'ôn magasenu; zio]. ddà truvò comu si fussi tanta terra. «Pìgghianni un pugnu!» cci dici lu Re. Pigghiò un pugnu di dda terra e 'nta li manu cci addivintò un massu d'oru. «Ora vidi, cci dici lu Re, tuttu stu magasenu è tuo: basta chi mi dici comu ti chiami e cu' ti dissi d'acchianari ccà susu.» Iddu, tostu, li guardava occhi 'ntra occhi senza parrari. Quannu vittiru accussì, hannu fattu addumari 'na furnà­ cia di focu; l'hannu fattu pigghiari di quattru pirsuni; li spita ch'eranu pronti; l'hannu 'nfilatu comu 'na sosizzed­ da e l'hannu fattu mettiri supra ddu focu. All'urtimu l'hannu untatu cu la buttigghiedda d'unguentu: e iddu addivintau beddu friscu cchiù beddu di prima. L'hannu misu 'nta lu lettu e iddu durmíu 'n sonnu 'nchinu. Comu agghiorna e si vidi n'àutru tantu di com'era prima, cci vinni lu cori. Si va pi vèstiri e trova un vistitu tuttu bian­ cu arraccamatu d'oru e petri priziusi 'nta lu menzu, e un fazzulettu biancu, puru arraccamatu; si vesti e scinni; va nni la crapa e trova 'na giuvina bedda ma bedda quantu lu Suli. Comu lu vidi accumpàriri: «Oh Don Giusep­ pi! dici, vui aviti statu chiddu chi m'aviti scatinatu di sti catini!» Iddu pigghia lu fazzulettu biancu arraccamatu e cci lu cunsigna. Idda si truvò vistuta di robbi di Riggi­ nedda cu li stissi robbi cu cui si l'avianu arrubbatu li fati di lu palazzu riali. Cci dici iddu: «Don Giuseppi, 'un cc'è cchiù tempu di perdiri: fujemu!» Lu trasj 'nta 'na ca­ vallarizza, pigghianu dui belli jimenti: prima di pàrtiri si fannu 'na bella pruvista di manciari e di dinari: li jimenti 'nsiddati, acchiana supra li jimenti. Comu si arràssanu pi jirisìnni sentinu 'na gran battariuna: pirituhm! si sdirrub­ ba lu palazzu, si grapi la terra, e spirisci palazzu e tuttu, arristannu 'na chianura netta. Si misiru a caminari, si 'mmuscàru 'nta li vòscura, e nun sapianu cchiù d'unni avianu a pigghiari. Caminannu caminannu si spersiru l'unu di l'àutru. Lu Don Giuseppi capitò 'nta 'na lucanna, e vicinu sta lucanna cc'era 'na chiesa. Trasi e s'alloggia. Cc'era ddà 'na vecchia chi sirvía; e lu Don Giuseppi cci cuntau a chista, na di tuttu. La vecchia fici finta 'un ca­ pìri. Lu 'nnumani Don Giuseppi si nni scinni 'nta la chiesa; mentri si sintía 'na Missa, veni la vecchia maàra, cci 'nfila un spinguluni 'n testa, e scappa; lu Don Giu­ seppi subbitu s'addummiscíu. 'Nta stu mumentu cu' tra­ si? la Bedda di li setti muntagni d'oru; 'ncugna, e lu tro­ va chi dormi. «Don Giuseppi! Don Giuseppi!» chi! ca iddu durmía 'n sonnu 'nchinu! Lu trantulía, lu tira! Pigghia idda e cci lassa pi signali un fazzulettu di chiddi chi Don Giuseppi cci avia datu a sarvari! S'arruspìgghia Don Giuseppi e si trova stu fazzulettu: «Ah! mischi­ na mia! dici: e comu fazzu?! E unni la trovo cchiù?!» Lu 'nnumani comu si la Rigginedda cci avissi dittu: Vat­ tinni a la chiesa.... Va a la chiesa; la vecchia maàra veni cu lu spinguluni; Don Giuseppi abbuccau. Torna la Bed­ da; 'un putènnulu arruspigghiari, cci lassò l'àutru fazzu­ lettu. 'Nsumma sta storia successi pi tri voti sicutìvi; a lu terzu jornu la Rigginedda partíu e cci lassò 'na littra cu sti furmati paroli: «Caru Don Giuseppi, mentri 'un v'a­ viti fattu truvari vigilanti, io partu pi lu Regnu di mè pa­ tri. Io v'aspettu p'un annu, un misi e un jornu. St'àutru fazzulettu chi vi lassu vi servi a li vostri bisogni.» Ddoppu un viaggiu longu, junci a lu regnu di sò patri; accumenza la navi a fari 'na sarviata comu quannu ven­ un li bastimenti di lu Re. Lu Re dumanna cu' è ca vin­ ni; comu senti ch'avia arrivatu sò figghia, corri cu la Riggina a pigghialla. Cunsiddirati la festa ddoppu tanti tempi ca la Rigginedda mancava! Idda cci cunta tuttu lu passatu, ca li fati si l'avianu arrubbatu, ca avia addivin­ tatu crapa, ca pi lu gran curaggiu di Don Giuseppi avia addivintatu arreri fimmina; e tuttu. Comu lu fattu di sta picciotta si sappi pi tutti li punti di lu munnu, tutti li Riuzzi mannavanu pi matrimonii; ma idda sempri dicía di no; pirchì s'avia cumprumisu cu Don Giuseppi. La matri cci dicía: «Ma, figghia mia, pirsuàditi ca nuàtri nun putemu campari 'n eternu. Si lu picciottu voli muriri lu vecchiu 'un pò campari.... Oj, dumani, nni chiuj lu punenti e lu Regnu a cu' arresta?». La figghia addumannau tempu e dissi: «Ora tannu io mi maritu, quannu passa un annu, un misi e un jornu di quannu io vinni.» Lassamu a iddi e pigghiamu a Don Giuseppi, ca di quannu partíu la sò Bedda di li setti muntagni d'oru 'un appi cchiù arrisettu caminannu di ccà e di ddà. All'annu e vintinovi jorna, viaggiannu sempri, si trova a ripi di mari vicinu la cità unn'era idda; e vidi un piscaturi cu la varcuzza ca java a piscari. Cci 'ncugna e cci dici: «Bon omu, chi fai?» «Chi fazzu? vaju a piscu.» «Aspetta un pocu.» «'Un pozzu aspittari, ca dumani si marita la figghia di lu Re, e cc'è ordini ca tutti li pisci chi pigghiamu sta jurnata, tutti l'avemu a purtari a Pa­ lazzu riali.» «E mi lu vôi 'nsignari unn'è lu palazzu riali?» «Sissignura; vassa veni cu mia.» E cci avi 'nsi­ gnatu lu Palazzu riali. Don Giuseppi si metti a passiari pi lu chianu e 'un potti vìdiri a nuddu. Lu 'nnumani cu la matinata accumenza arrèri; passiannu tutta la jurnata, ca criju ca si ddu chianu lu tissíu un migghiàru di voti, lu tissíu picca. Jamu a idda. Idda 'un avia risettu mancu, 'un facennu àutru chi jittari l'occhi 'nta lu chianu pi vìdi­ ri si vidía a quarcunu. Iddu era ddà; ma idda 'un si lu fi­ gurava ch'era Don Giuseppi. A certu puntu a iddu cci parsi ca idda acchicchiava; chi fa? nesci lu fazzulettu nìuru, e lu sbrogghia. Comu idda si nni adduna: «Ah! chistu è Don Giuseppi!» Iddu sarva lu fazzulettu nìuru e sbrogghia chiddu cilesti. Idda cchiù di cchiù misi a 'ddumari, dicennu: «Chistu è Don Giuseppi.» All'ultimu poi, nesci lu fazzulettu biancu tuttu arracca­ tano: e che fa egli? Mette fuori lu fazzoletto nero e lu sciorina. matu d'oru e petri priziusi. Quannu idda vitti stu fazzu­ lettu dissi: «'Un cc'è cchiù tempu di perdiri.» Chiama a unu di la Curti e si fa chiamari a stu signuri chi passia­ va. A iddu cci vinni lu cori. Acchiana e la Bedda di li setti muntagni d'oru cci va a lu 'ncontru. Allura chi si vittiru, s'abbrazzaru: cunsiddirati! Veni la matri e dici: «Chi è? chi su' sti cosi?» «Ah! matri mia, chistu è chiddu chi mi libbirò di lu 'ncantisimu.» Accussì si lu purtò 'nta la sò cammara e cci cuntò na di tuttu a sò matri. Lu Riuzzu ch'era ddà prisenti si 'ntisi càdiri li vrazza, pirchì si pirsuasi ca la Bedda di li setti muntagni d'oru attuccava di raggiuni a Don Giuseppi, cà iddu l'a­ via libbiratu. Tutti li priparativi chi s'avianu fattu pi iddu si canciàru; e sirveru pi Don Giuseppi. Lu Viscuvu era prisenti: e cu lu piaciri di lu Re e di la Riggina e di tutta la Curti riali s'hannu maritatu Don Giuseppi cu la Bedda di li setti muntagni d'oru. Iddi arristaru filici e cuntenti E nui semu ccà e nni stricamu li denti. Palermo."
  },
  {
    "text": "Si raccunta ca cc'era 'na vota un Mircanti, ed avía un figghiu e l'abbiava a li scoli. Li mali cumpagni lu cunsi­ gghiavanu di pigghiari dinari a sò patri, e lu purtavanu a mala banna. 'N capu un annu di sta vita, lu patri si truvà' secent'unzi sutta; cridennu ch'era la mugghieri chi cci l'a­ vía pigghiatu, duna di manu a la mugghieri; ma idda, puvi­ redda, un' nni sapía nenti. Tant'è: lu patri appurà' ca lu latru era lu figghiu (cà lu patri cci ij' dappressu e vitti chi iddu cu l'amici jia a la taverna e pagava iddu; a lu jocu pirdía li gran dinari...). Pigghia un vastuni e cci detti li gran vastunati. Lu figghiu scappa e si nni va nni sò parri­ un. Lu parrinu lu vulía beni; va a la casa di lu cumpari e lu piglià' 'n grazia; dici: «Ora pi cuitàrivi vui, cum­ pari, mannàmulu a la scola a Napuli a mè figghiozzu, ca ddà studia, e si fa avanti.» Eccu ca stu patri cci avi assi­ gnatu un pezzu di tri tarì lu jornu, cà lu vulía mantèniri bonu, e lu picciottu partì'. A Napuli li dinari d'un annu cci fineru 'ntra quattru misi, e lu Maistru 'un sapennu comu fari, scrissi a lu parrinu cu dìricci ca lu figghiozzu avia bonu talentu, facia progressi 'nta li studii; ma cci ammancavanu li dinari. A corpu, lu parrinu cci abbía cent'unzi. Lu picciottu, 'ntra quattru jorna si li mancià' cu l'amici, e arristà' 'n'âtra vota senza dinari. Lu Maistru, chi putía fari? pi 'na manu cci detti a manciari, ma pi 'n'âtra manu scrissi 'n'â­ tra vota pi fàricci assapiri a li parenti di lu picciottu ca iddu facía tanti prugressi ca già lu Re l'avía fattu 'na gran cosa, comu dicissimu Ginirali pi mari e pi terra di lu Regnu di Napuli. Lu patri e lu cumpari vidennu sti lit­ tri, cci fannu li robbi di Ginirali, pigghianu n'âtri ducen­ t'unzi, e l'abbìanu a lu figghiu. Sti dinari si nni jeru a li ta­ verni taverni, a lu spaziu di na siina di misi li robbi si nni jeru puru; e lu picciottu ristà' poviru e pazzu. Lu Maistru cci fa 'na gran facciuliata, e nni l'abbía fora. Stu giuvini si nni va a dimannari; e, camina, camina, si ridussi nni la cità di Lònnira. La sira cci scura sutta un palazzu; senti fari un surdinu; di 'na finestra cala 'na scala di sita; un Cavaleri vistutu di bianco acchiana sca­ la scala; nni la finestra cc'era 'na figghia di mircanti, e lu Cavaleri trasíu dintra: a jornu si nni ij'. Lu 'nnumani Don Antuninu, lu figghiu di lu mircanti, vusca tri carlini di limosina, si fa un vistitu di carta, e la sira, quannu sunò lu surdinu, fincennu ch'era lu Cavaleri di la sira avanti, acchiana nni la picciotta, cu la scala di sita. La picciotta cci pigliò lu grann'amuri, cci detti li gran dina­ ri, (ca idda dinari nn'avía cu la pala), e cci dissi: «Te', vèstiti; accàttati un palazzu 'nta li Quattru Cantuneri, e dumani sira torni ccà.» Lu 'nnumani sira iddu turnau vi­ stutu 'na galantaría; e idda cci detti n'âtru saccu di dup­ pii pi ammubigghiari lu palazzu di nova 'mminzioni sina a tutti li cosi di la cucina, e poi accattari 'na billissima car­ rozza cu du' belli cavaddi, e tuttu. Lu 'nnumani Don Antuninu fici tutto. Quannu si vitti ca nun cci ammancava nenti, cu lu cunsigghiu di la pic­ ciotta lu Don Antuninu va a 'mmita a lu mircanti, lu pa­ tri d'idda, di jiri a manciari cu iddu. Lu mircanti stunatu di li gran cirimonii, cci ij'; e Don Antuninu cci tinni un pranzu daveru spavintusu; e dopu lu ij' a lassari 'n car­ rozza a la casa. All'ottu jorna lu mircanti 'mmitau ddu signuri accussì cumpitu, e pi nun fari mala figura si ij' a fari 'mpristari l'addhizzu di tavula di lu Re ch'era cumpa­ ri sò. Dici lu Don Antuninu: «E vassía un' nn'avi fa­ migghia? (pirchì la giuvina, pi falla supra lu naturali, nun cci vosi jiri a tavula cu iddi). «S'affrunta, dici, mè fi­ gghia.» «E allura mi nni vaju....» dici lu giuvini. La picciotta si fici apprigari di (da) lu patri, poi cci ij', pir­ chì lu patri cci dissi: «O veni subbitu a tavula, masin­ nò ascippi corpa! » Idda fincíu nun avirlu vistu mai; manciaru; versu li vintidu' uri, lu mircanti lu va a lassa a lu sò palazzu, cu li gran cirimonii. La sira lu picciottu acchiana nni la figghia di lu mircanti, si mancianu quattro fila di pasta. «Dumani, cci dici idda, va pi matri­ moniu nni mè patri.» Lu 'nnumani, carrozza di gala, e Don Antuninu ij' nni lu mircanti. «Signuri mircanti, si tantu cci avi lu piaciri, vogghiu apparintari cu vassía.» Risposta di lu mircanti: «Cci aiu l'urtimu piaciri. A mazzujornu cci nni fazzu discursu a mè figghia; a vin­ t'uri viniti pi la risposta.» 'Nsumma, 'ntra termini ottu jorna li picciotti s'hannu maritatu; e lu mircanti cci detti a la figghia 'na gran dota. Dopu 'na quattrina d'anni chi stèttiru assemi, pigghiau lu maritu e cci dissi a la mugghieri: «I' vurría jiri a vi­ diri a mè patri chi èni a Palermu, ed aiu a passari di Napuli, cà sugnu passatu Ginirali pi mari e pi terra di lu (dal) Regnanti di Napuli.» Risposta di la mogli: «Quann'è chissu, aspetta ca vaju a parlu a mè patri, chi ti fazzu passari Ginirali pi mari e pi terra di la citati di Lònnira.» E va nni lu patri; lu patri va nni sò cumpari lu padre. Re di Lònnira, ca nun si lu dispiacía stu cumpari, cci mannau 'na mrâgghia di Ginirali. Lu Don Antuninu si ristau p'allura; ma poi vosi pàrtiri pi forza pi Palermu. Prima d'arrivari a bordu pi 'mmarcàrisi, lu galisseri lu allavanca d'un ponti appinninu; vôta la carrozza e si porta la càscia cu li dinari. Don Antoninu comu pirdíu di vista la carrozza, si va a 'mmarca, e parti pi Palermu. Lu primu, ij' nni sò parrinu; e la parrinu cci fici 'na festa. «E mè patri e mè matri?» dici Don Antuninu. «Eh! figghiu; su' ridutti a la miseria, e tennu un fùnnacu a S. Antuninu.» «Vassa cci va, parrinu, e cci lu dici ca li vogghiu vìdiri.» Va lu cumpari: «Cumpà', e di vo­ stru figghiu Ninu chi si nni dici?» Risposta di lu patri: «Nenti, cumpà', nun mi nni parrati!» «Ora, cci dici lu cumpari, zoccu diciti diciti; si i' lu trovu a vostru figghiu, io vi l'hê purtari ccà, a mè figghiozzu.» «Si mè figghiu voli vèniri 'n Palermu, i' intra nun lu vogghiu: chi si nni jissi a guardari porci a S. Aràsimu.» Lu cumpari ridennu ridennu cci lu va a cunta a lu figghiuozzu. «Cci vaju, dici la figghiuozzu, a S. Aràsimu!» E si nni ij' ddà, a guardari porci. Ora chistu, di picciliddu, sapiva sunari lu friscalò­ ru; e sunannu sunannu 'nsigna' li porci a marciari, e a e trafficanti che vengono da vari punti di la Sicilia. jirisi mussu mussu comu avissiru a fari guerra. Un jornu tra di l'âtri cci appi a jiri lu Re; s'adduna chi chistu 'nsi­ gnava li porci cu stu friscalòru; dici: «Stu picciottu è 'na gran testa; veni a diri ca pò 'nsignari li surdati; ora lu fazzu Ginirali pi mari e pi terra.» E cci duna la mrâgghia di Ginirali. Lassammu a chisti, e pigghiammu a la mugghieri di Don Antuninu, chi nun si vidi viniri a lu maritu. Si pigghia 'na quantità di summi di dinari, li robbi di spunsaliziu di maritu e mugghieri e parti pi Palermu. A Palermu appura ca lu patri e la matri di lu maritu avianu stu funnacu a S. Antuninu, e ij' a stari ddà. Lu mazzujornu si li fici ac­ chianari a pranzu cu idda. Mangiannu, dici a lu patri: «Ora figli un nn'aviti?» «Sissi', unu, ed è tantu river­ su ca m'arridducì' a dimannari.» «'Nca mannàtilu a chiamari,» cci dici la furastera. «Vassa lu lassa perdi­ ri, ca lu mannai a guardari porci,» dici lu patri. «Ma facìtilu vèniri, quantu lu viju.» Pigghia lu patri e lu manna a chiama. La furastera fa fari spisa, e 'na bella cassata fici accattari. Vinni lu picciottu, e nun la canuscíu a idda. Idda spartiva, e a iddu cci nni dava cchiù assà': di la cassata cci nni detti menza di chinu e chinu. Lu pa­ tri sempri dicía: «Vassa lu lassa jiri a ssu porcu, ca nun si lu merita.» Finuta di mangiari la furastera si ij' a vèstiri di li robbi di lu spunsaliziu. Lu maritu comu la vitti la canuscíu e si l'abbrazzà'; li so' robbi eranu pronti, e s'avi vistutu di Gi­ nirali di lu Regnu di Lònnira e di chiddu di Napuli. Sub­ bitu s'hannu prisintatu a li funnacari: «Vassa binidi­ ca, Papà; Vassa bininidica, Mamà.» «Chistu è mè maritu.» «Chista è mè mugghieri»; e cci cuntanu tuttu lu passaggiu. Cci fu 'na gran cuntintizza 'nta dda casa; e la nora detti 'na bona summa di dinari a li so' soggiri e a lu parrinu ch'avía vulutu tantu beni a lu maritu d'idda. Dopu jorna partèru pi Lònnira, e si guaderu sempri cu la santa paci. Iddi ristaru maritu e mugghieri, E noi ristamu scàuzi di peri. Cianciana."
  },
  {
    "text": "'Na vota si riccunta ca cc'era un Re e 'na Riggina; stu Re e sta Riggina avìanu setti figghi fimmini, e la cchiù nica si chiamava Sfurtuna. Cci veni 'na gran guerra a lu patri; perdi, e lu levanu di lu tronu, e lu pigghianu pri­ ciunèri. Essennu stu Re priciunèri, la casa vinni a dipèr­ diri. La Riggina appi a lassari lu palazzu e s'appi a 'dduari 'na casa di sparagnu. Li cosi cci jàvanu sempri a coddu sutta, e s'arridducíu 'nta un statu ca pi miraculu avìanu di manciari. 'Na jurnata passa un putiàru: la Rig­ gina lu chiama p'accattari dui ficu; 'nta mentri accatta sti ficu, passa 'na vecchia e cci addimanna la carità. «Ah! matri granni, cci dici la Riggina, s'io putissi, àu­ tru chi la caritati vi farría; ma io nun pozzu, ca sugnu puviredda.» «E com'è ca siti puviredda?», cci du­ manna la vecchia. «Ah! matri granni! 'un sapiti ca io sugnu la Riggina di Spagna, e pi 'na guerra chi cci ficiru a mè maritu, cadivi 'n vàscia fortuna!» «Mischined­ da! raggiuni aviti. Ma lu sapiti l'accaciùni ca tutti cosi vi vannu a coddu sutta? 'Nta la casa aviti 'na figghia ca è a' poveri e bisognosi. veru sfurtunata; e 'un vi putiti vìdiri lustru mentri l'aviti 'nta la casa.» «Ora, a mè figghia nn'hê mannari?!» «Sissignura.» «E cu' è sta sfurtunata di li me' figghi?» «Chidda ca dormi cu li manu 'n cruci. Sta­ notti jiti passannu cu la cannila davanti li vostri figghi: a cui cci truvati li manu 'n cruci, chista nn'aviti a mannàri. Mannannu a chista, vui vincìti li regni ch'aviti pirdutu.» A menzannotti la Riggina pigghia lu lumi e passa tutti li figghi; e nudda l'avía li manu 'n cruci. L'urtima trova Sfurtuna cu li manu 'n cruci. «Ah! figghia mia!? A tia nn'hê mannari!?» E 'nta mentri dici accussì, s'arru­ spìgghia Sfurtuna e vidi a sò matri cull'occhi chianciuli­ ni «Ch' aviti, mamà?» «Nenti, figghia mia. Vin­ ni 'na vecchia, accussì e accussì, e mi dissi ca tannu mi pozzu vìdiri lustru quannu nni mannu di la mè casa a dda figghia sfurtunata chi dormi cu li manu 'n cruci...; e sta sfurtunata si' tu!..» «E chianciti pi chistu? cci dis­ si Sfurtuna: ora mi vestu e mi nni vaju.» S' avi vistutu, s'avi fattu 'na truscitedda e si nn'avi jutu. Camina, camina, s'arridduci a 'na banna sularìna, ca cc'era 'na sula casa tirrana. 'Nta sta casa tirrana senti tes­ siri, e talía. Na di chiddi chi tissìanu cci dici: «Vôi tràsiri ccà?» «Sissignura,» cci dici Sfurtuna. «E nni vôi sèrviri?» «Sissignura.» E s'avi misu a scupari e a travagghiari. A la sira li fimmini cci dicinu: «Sen­ ti, Sfurtuna: nuàtri la sira niscemu: e ti 'nchiujemu di fora, tu poi ti 'nchiuj di dintra; e comu nuàtri turnamu, tu nni grapi; ma duna a cura 'unn'arrobbanu la sita, lu gal­ luni e zoccu avemu fattu.» E si nni vannu. Arrivannu a la menzannotti, Sfurtuna senti scrùsciu di fòrficia, e vidi ca 'na fimmina cu 'na fòrficia cci tagghia­ va tutta la robba d'oru di lu tilàru; e chista era la sò mala Sfurtuna. A lu 'nnumani vennu li patruni; gràpinu di fora, idda grapi di dintra: tràsinu e comu tràsinu vidinu dda minnitta 'n terra. «Ah! sbriugnata! e chista è la ricumpensa pi chiddu chi t'avemu fattu!... Fora!» E cu un càuciu nni l'hannu mannatu fora. Sta mala vinturusa accuminzò a caminari pi li campa­ gni. Prima di tràsiri 'nta un paisi, si ferma davanti 'na putía unni si vinnía pani, ligumi, vinu e tant'àutri cosi. Addimanna la carità; e la patruna di la putía cci avi datu un bellu pezzu di pani, tumazzu e un bicchieri di vinu. La sira, cci parsi piatusa, e la fici arristari dintra la putía 'mmenzu 'na pocu di sacchi. S'arricogghi lu maritu; mancianu; e si curcanu. La notti sèntinu un casa di dia­ vulu: li stipi tutti stuppati e lu vinu casa casa. Lu ma­ ritu vidennu stu pricipiziu, si susi e vidi sta picciotta curcata chi si lamintava. «Ah! sbriugnata! chistu tu avisti a essiri!» Pigghia 'na stanga e cci avi ruttu la te­ sta e nni la mannau. La puviredda, chiancennu, si nni iju senza sapiri unni jiri e unni sbattiri. A jornu vidi 'nta 'na campagna 'na fimmina chi lavava. «Chi hai ca talii?» cci dici sta fimmina. «Sugnu spersa.» «E sai lavari?» «Sissignura.» «Dunca resta ccà a lavàri cu mia; io levu di sapuni, e tu arricenti.» Mischina, chidda accu­ minzò a sciacquari li robbi e poi si misi a stènniri. Comu si jàvanu asciucannu, li java cugghiennu. Poi si misi a puntiari, poi l'amitau, e a la finuta poi li 'mpianciau. Jamu ca sti robbi eranu di lu Riuzzu. Comu lu Riuzzu li vitti, cci pàrsiru 'na cosa bella assai. «Gnà Franci­ sca, dici, vui quannu mai m'aviti fattu sti robbi! Pi sta cosa, io vi vogghiu fari un cumprimentu.» E cci avi datu deci unzi. La Gnà Francisca cu sti deci unzi vistíu bedda pulita a Sfurtuna: e poi accattò un saccu di farina, e fici lu pani; 'mmenzu stu pani fici dui beddi cucciddata 'nci­ minati ca dicianu: «Manciami, manciami.» Lu 'nnumani si vôta cu Sfurtuna e cci dici: «Cu sti dui cucciddati vattìnni a ripi di mari; chiama a la mè Sorti: «Ah! Sorti di la Gnà Francisca!» pi tri voti. A li tri voti idda affàccia; cci duni un cucciddatu e mi la saluti. Poi ti fa' 'nsignari unni stà la sò Sorti, e idda ti la 'nsigna. mente appetitosi. Sfurtuna, ticch ticch; si nni va a ripa di mari. «Ah Sorti di la Gnà Francisca! Ah Sorti di la Gnà Fran­ cisca!! Ah Sorti di la Gnà Francisca!!!» Veni la Sorti di la Gnà Francisca, e Sfurtuna cci fa la 'mmasciata e cci duna lu cucciddatu. Poi cci dici: «Sorti di la Gnà Francisca, vassía mi la voli fari la carità di 'nsignàrimi unni stà la mè Sorti?» «Senti ch'avi' a fari; pigghia pi sta trazzèra: camina un pezzu; poi trovi un furnu; vici­ un lu scupazzu cc'è 'na vecchia smagarata; pigghiala cu lu bonu: dùnacci lu cucciddatu: chissa è la tò Sorti. Vidi ca idda ti fa mali sgarbi, e nun lu voli; tu cci lu las­ si e ti nni vai.» Sfurtuna va, e va nna lu furnu, trova sta vecchia, e macàri si sfrinziau a vidilla quant'era lorda, fitusa, mic­ ciusa e smagarata. Cci apprisenta lu pani, e cci dici: «Surticedda mia, pigghiatillu.» «Vattìnni, vattìn­ ni! ca 'un vogghiu pani»: cci dici la vecchia, e si vôta la facci. Sfurtuna cci posa lu cucciddatu, e si nni va; e si nni va nna la Gnà Francisca. Lu 'nnumani era capu di simana, si mìsinu a lavari li robbi: la Gnà Francisca assammarava e 'nsapunava: idda stricava e arricintava. Comu fôru asciutti, Sfurtuna li avi di la magàra. derla, tanto era sporca, puzzolente, cisposa e brutta quanto na strega. risciacquava. puntiau e li 'mpianciau. La Gnà Francisca li metti 'nta un cannistru e li porta a Palazzu. Lu Riuzzu comu li vidi cci dici: «Gnà Francisca, megghiu mi la vuliti cunta­ ri; chisti su' robbi ca 'un mi l'aviti fattu mai accussì.» E cci duna un cumprimentu di deci unzi. La Gnà Francisca accatta l'àutra farina e fa 'n'àutri du' cucciddati pi la Sorti, e manna Sfurtuna cu lu dittatu di dariccillu, e poi pigghiarisilla cu lu bonu, lavalla, pit­ tinalla, macàri pi forza. Ma era ura di fari li robbi: e quannu fôru lesti, la Gnà Francisca cci li purtò a lu Riuzzu. Lu Riuzzu s'avía a maritari, e comu s'avía a ma­ ritari cci piacía ca li robbi cci vinianu accussì belli; e cci detti vint'unzi di cumprimentu a la Gnà Francisca. La Gnà Francisca accatta la farina pi l'aùtru pani, e 'na bella vesta, cu lu sò guardaspaddi, la sò faredda, li so' fazzu­ letta fini, la pumata, un pettini e àutri strùcciuli pi la Sorti di Sfurtuna. Ficiru un cucciddatu; Sfurtuna si lu pigghiau e iju a lu furnu. «Ah Surticedda mia, te' ccà stu cucciddatu.» L'afferra e la metti a stricari cu sponsa e sapuni, e la pittinau bedda pulita. «Senti, Sfurtuna, cci dici la vecchia: pi stu beni chi m'avi' fattu ti dugnu stu marzapaneddu pi li toi bisogni.» Era un marzapani comu chisti di li cirina. Sfortuna vulau a la casa di la Gnà Francisca, grapíu stu marzapani, e truvau un parmu di galluni. «Uh! prenna colle buone. dici, mi paría chi era!» e l'avi jittatu a lu funnu di lu can­ taranu. La simàna appressu lavàru l'àutri robbi; e la Gnà Francisca va a Palazzu. Lu Riuzzu era abbuttatu ca 'nta l'àbbitu di lu 'nguàggiu di la zita cci ammancava quantu un parmu di galluni; e 'nta lu sò Regnu 'un si trovava l'a­ guali. Trasi la Gnura Francisca: «Chi avi, Riuzzu? (cà la Gnà Francisca cci avia cunfidenza cu lu Riuzzu). «E chi vogghiu aviri! aiu ca m'aiu a maritari, e 'nta l'àbbitu di 'nguàggiu di la mè zita cci manca quantu un parmu di galluni ca 'un si nni trova nuddu.» «E Sò Maistà chi si cunfunni? Ora vegnu io.» E chi fa? va a la casa, e pigghia ddu pezzu di galluni jittatu a lu funnu di lu cantaranu e cci lu porta. L'appattanu, ed era lu stissu. Dici lu Riuzzu: «Pi sta confusioni chi tu m'avi' livatu, io ti vogghiu pagari a pisu d'oru stu galluni.» Ha pig­ ghiatu 'na valanza, 'nta un latu metti lu galluni e 'nta l'àutru l'oru. Jamu ca lu galluni non pisava mai. Pigghia 'na statía; la stissa cosa. «Gnà Francisca, bona mi la vuliti cuntari. 'Un pò essiri mai ca stu pizzuddu di gallu­ ni pisa tantu. Di cu' è?» La Gnà Francisca, stritta e mala parata, cci cunta tuttu lu passaggiu. Lu Riuzzu vosi vìdiri a Sfurtuna, e la Gnà Francisca la fici vèstiri bedda pulita, ca li rubbiceddi cci l'avia jutu assummannu, e cci la purtau. Comu Sfurtuna trasíu 'nta li càmmari riali, (cci mancava 'ducazioni, ca era figghia di Rignanti?) fici 'na bella rivirenza. Lu Riuzzu la saluta e la fa assittari. Poi cci spija: «E tu cu' si'?» «Io sugnu Sfurtuna, la figghia nica di lu Re di Spagna, chiddu ca fu scacciatu di lu tronu e fu pig­ ghiatu priciunèri. La mè mala vintura m'avi fattu jiri spersa pi lu munnu, suffrennu mali disprezzi e vastuna­ ti.» E cci cunta na di tuttu. Lu Riuzzu fa chiamari sub­ bitu a chiddi ch'avianu tissutu li galluna e poi la mala Sorti cci l'avía tagghiatu cu la fòrficia, e cci spija quantu cci avíanu custatu ddi galluna. Iddi cci dicinu, mittemu, ducent'unzi. Lu Riuzzu pigghia e cci duna ducent'unzi; e poi cci dici: «Chista povira giuvina chi vui vastunià­ stivu è figghia di Rignanti; pinsati ca sti cosi, di dari va­ stunati, nun si fannu. Avanti!» Fa chiamari a chiddu chi cci avìanu spinucciatu li sti­ pi, e cci spija di lu dannu ch'avía avutu. «Triccen­ t'unzi...» E Lu Riuzzu cci paga triccent'unzi, e cci dici: «'N'àutra vota, sta cosa di dari vastunati a 'na figghia di Rignanti, nun si fa. Avanti!» Poi avi lassatu la zita an­ tica, ca 'un facía pi iddu, e s'avi maritatu cu Sfurtuna: e pi dama di Curti cci detti la Gnà Francisca. Lassamu a lu Riuzzu beddu cuntenti, e pigghiamu a la matri di Sfurtuna. Ddoppu la partenza di sta figghia, la rota cci vutò 'n favùri sina ca 'na vota cci veni lu frati e li niputi cu 'na forti armata e cci hannu vinciutu lu Re­ gnu. La Riggina cu li so' figghi si jeru a 'mpalazzari 'nta lu palazzu anticu e ddà stavanu cu tutti li beddi cummi­ ditati; ma sempri cu la pena di Sfurtuna, ca 'un ni sapìa­ un cchiù nè nova nè vecchia. Cerca di ccà, duna lingua di ddà, all'urtimata l'unu di l'àutru sappiru unn'eranu. E comu? ca lu Riuzzu comu sappi ca la matri di Sfurtuna avía vinciutu li Regni, cci mannau 'mmasciaturi, e cci fici sapiri tuttu. Cunsiddirati la cuntintizza di sta matri. Cci iju cu Cavaleri e Dami di Curti. Comu vidi a sò fig­ ghia, si cci accìccia a lu coddu e nun la lassa cchiui. Poi vìnniru li figghi, e cunsiddirati puru la sò cuntintizza; e ficiru 'na gran festa pi tuttu lu Regnu, e arristaru filici e cuntenti. Palermo."
  },
  {
    "text": "Si riccunta ca cc'era 'na vota 'n Palermu stu Don Giu­ vanni Misiranti, ca lu jornu addisiava pani e la notti rob­ ba. 'Na jurnata, dispiratùni, niscíu fora la porta e dissi: «O Sorti mia! e accussì m'abbannunasti!» e sduna a caminari. Mentri camina, trova 'na bella fava; càlasi e si la pigghia. Ddà vicinu cc'era un pitruni; Don Giuvanni Misiranti s'assetta. Dici: «Ora io aiu truvatu sta fava; ora la chiantu; e sta fava fa un pedi di favi, e nni vennu tanti vajàni. Sti vajàni li siccu; all'annu li chian­ tu 'nta li mignani, e mi fannu favi cu la pala.... A li tri anni mi pigghiu 'n gabella un jardinu; chiantu sti favi, e vidi quantu mi nn'hannu a fari! A li quattr'anni m'addùu un magasenu, e io addiventu un niguzianti grossu...» Quannu cci parsi ad iddu si susi di lu balatuni e cami­ nannu caminannu va fora porta S. Antuninu. Vidi 'na fila di magaseni, e 'na fimmina assittata davanti la porta di unu di chiddi. «Bona donna, dici, si locanu sti ma­ gaseni?» «Gnursì, cci arrispunniu dda fimmina; cu' si l'avi a 'dduari?» «Lu mè patruni, cci dici Don Giu­ vanni Misiranti. Cu cu' hê essiri?» «Cu la signura chi stà ccà susu.» Don Giuvanni pinsannu pinsannu va uscì fuori la porta di la città. nn'un cumpari suo. «Cumpari, cci dici, pi lu San Giu­ vanni 'un mi l'aviti a diri di no: m'aviti a 'mpristari pi vintiquattr'uri un vistitu vostru.» «Gnursì, cumpari.» E Don Giuvanni s'avi vistutu di tuttu puntu sina a lu ra­ lòggiu e a li 'nguanti. Poi va nn'un varveri e si va a fari frisari, e beddu pulitu va fora porta S. Antuninu. Comu vidi a la fimmina si finci un signuri e cci dici: «Bona donna, avantieri vinni lu mè criatu pi 'nfurmàrisi si sti magaseni s'adduàvanu?» «Sissignura, voscenza chi li voli vidiri ora? Voscenza veni ccà cu mia, ca l'ac­ cumpagnu nni la mugghieri di lu mè patruni.» E li vo­ scenza jàvanu a pettu di cavaddu. Don Giuvanni, tuttu assignurinatu, acchiana susu cu la fimmina e trasi nni la patruna di li magaseni. Sta signura vidennu stu galanto­ mu cu cappeddu, 'nguanta e catina d'oru cci fici tanti ci­ rimonii; Don Giuvanni trasiu. Discursu porta discursu, trasi e trasi 'na bedda picciotta. Don Giuvanni alluzzau; dici: «Chi cc'è sta signura a vossia?» «Figghia,» cci dici la patruna. «Schetta?» «Schetta.» «Cci aiu piaciri: io puru sugnu schettu.» Ddoppu un pizzud­ du, dici: «Eppuru eppuru ca di lu nigoziu di li maga­ seni avemu a passari a chiddu di la figghia. La signura di li magazzini) che è a Lei? (li è forse parente?) chi nni dici?» «Tutti cosi ponnu succediri....» cci ar­ rispunni la patruna. Vieni lu maritu; Don Giuvanni si susi e lu rivirisci: «Io sugnu patruni di terri mei, e vurría lucàrimi li tri­ dici magaseni chi vui aviti, pi 'nchiuìricci favi, cìciri e lu restu di lu ricôtu. E si tantu nun vi dispiaci, io vurria pi mugghieri a sta figghia ch'aviti.» «E vui comu vi chiamati?» «Io mi chiamu Don Giuvanni Misiranti, Patruni di cìciri e favi, o tanti o quanti.» «Dunca, Don Giuvanni, datimi vintiquattr'uri di tempu, ca vi du­ gnu risposta.» Don Giuvanni torna nni lu cumpari e si fici 'mpristari un àbbitu diffirenti; e la fava si la sarvau la prima, ca la guardava cu l'occhi e li gigghia. La sira la matri s'avi arritiratu a la figghia e cci avi parratu; cci dissi ca la vulía Don Giuvanni Misiranti, patruni di cìciri e favi o tanti o quanti. La figghia cci dissi di sì, e lu 'nnu­ mani Don Giuvanni comu appi la risposta si 'ntisi di la terra a lu celu; e tuccò la fava di la sacchetta. «Dun­ ca, dici, io vurría spicciarimi prestu, pirchì l'affari mei nun mi pirmettinu di perdiri tempu.» «Gnursì, Don Giuvanni, cci dici lu patri e la matri di la picciotta; vi piaci ca 'nta la simana chi trasi si spiccianu li capituli?» Lu 'nnumani Don Giuvanni cuntintuni si nni va nni lu cumpari pi farisi 'mpristari 'n'âtru àbbitu diffirenti; e la soggira a vidillu ca ogni jornu canciava un vistitu, dicia: «Daveru ca stu Don Giuvanni avi ad essiri un gran niguzianti; viditi comu cumparisci!» 'Nsumma sinu a lu jornu ca si firmaru li capituli, lu Don Giuvanni un àbbi­ tu livava e n'àutru nni mittía. La dota fu dumila unzi di munita d'oru cuntanti, sparti di lu lettu e di la biancaria. Comu Don Giuvanni si vitti ddi dinari davanti, s'arri­ criau; accuminzò a spenniri: e di li stessi dumila unzi pigghiau quantu cci vosi pi fàricci lu cumprimentu a la zita; iddu si vistíu comu un signuruni e s'arranciau pi li festi. All'ottu jorna di li capituli, Don Giuvanni senza nè aviri nè tèniri si maritau; e la fava 'nta la sacchetta! Si maritau: cci fu lu gran zitaggiu, e Don Giuvanni facía la vita di lu baruni. A li chinnici jorna, lu scialabajoccu cci java siddiannu a la soggira; e cci dici: «Don Giu­ vanni, quannu vi la purtati a mè figghia a li vostri fèuda? È ura di la ricôta.» Don Giuvanni si 'ntisi acchia­ nari la sangu 'n testa. Pigghia la fava, e cci dici: «Ah! Sorti mia, e quannu m'avi' a' jutari?!» Fa priparari 'na bella littica pi sò mugghieri e pi sò soggira, e poi cci dici: «È lu tempu di pàrtiri; jamu a Missina. Io vaju avanti a cavaddu; vuàtri mi viniti appressu; a lu tali pun­ tu nni videmu.» Don Giuvanni si metti a cavaddu, e parti. Quannu cci parsi a iddu, lu primu locu bonu chi 'ncuntrau, chiama un mitateri: «Te' sti dudici tarì: appena veni 'na littica cu dui signuri, si iddi ti spijànu di cu' è stu locu, tu cci avi' a diri ca è di Don Giuvanni Misiranti, Patruni di cì­ ciri e favi, o tanti o quanti.» Junci la littica: «Bon omu, di cu' è stu beddu locu?» «Di Don Giuvanni Misiranti, Patruni di cìciri e favi, o tanti o quanti.» E la matri cuntintuna di la fig­ gha. N'àutru feu, la stissa cosa; e Don Giuvanni java avanti prujennu pezzi di dudici tarì, e tuccannu la fava 'nta la sacchetta. Arrivannu ca 'un cc'era cchiù di vìdiri, Don Giuvanni dissi: «Ora 'un aiu cchiù chi cci fari vìdiri; ora cercu di 'na lucanna, e li fazzu arripusari.» Si vôta, e vidi un palazzuni, cu 'na signurina affacciata. «Psì, psì, » fa la signurina. Iddu comu si vidi chiamari, va e acchiana 'nta lu palazzu. Comu java acchianannu si scantava ca allurdava li scali, tantu erano puliti e lucenti. La signuri­ na cci va a lu 'ncontru, e lu porta a fàricci vìdiri sti gran ninfi, li gran tappiti, li gran mura d'oru zicchinu. «Ti piaci stu palazzu?» «E comu nun m'avi a piàci­ ri, dici Don Giuvanni; ca cci staría macari mortu...» «Camina, acchiana susu.» E lu porta a fàricci vìdiri n'àutru appartatu: àbbiti, giuàli, petri priziusi, cosi ca Don Giuvanni 'un si l'avía sunnatu mai. «Li vidi sti cosi? sti cosi su' di tia e di tò mugghieri. Ccà cci su' li 'ncartamenti; io ti nni fazzu un cumprimentu. Io sugnu dda fava chi tu avi' tinutu sarvata 'nta la sacchetta. Sattìl­ la guardari: io mi nni vaju.» Don Giuvanni si vôta pi jittarisìcci a li pedi e ringrazialla, ma 'un vitti cchiù a nuddu. Curri a lu finistruni e affaccia. Comu 'ncugna la littica, la soggira talía e vidi a Don Giuvanni: «Ah! figghia mia, chi gran sorti ch'avisti! Vidi tò maritu chi sorti di gran palazzu chi avi!» Comu tràsinu e scìnninu, dici la soggira: «Don Giuvanni, stu gran palazzu avi­ ti?» «'Unca vui chi vi cridìavu.» E la matri si javà va­ sannu a sò figghia e 'nta li robbi nun cci capía. Abbasta: Don Giuvanni li misi a fari girari; cci ammustrau li gioj, li 'ncartamentì di li fèuda; poi grapíu un suttirraniu unni cc'era oru e argentu cu la pala; poi li carrozzi, li lacchè e tutta la sirvitù: tutti cosi di fataciumi. Hannu scritto a lu soggiru ca si vinnissi tutti cosi, nni facissi un bonu cumprimentu comu dicissimu a Ciccuz­ za, dda fimmina chi Don Giuvanni avía truvatu da­ vanti la porta di lu magasenu, e poi vinissi a lu palaz­ zu tali e tali vicinu Missina. Lu sòggiru vinníu na di tuttu e partíu e si nni iju a stari cu sò jènnaru e sò fig­ ghia; e camparu ricchi e cuntenti. Palermo."
  },
  {
    "text": "Si raccunta ca cc'era 'na vecchia ch'avia 'na niputi bedda. Avianu accattatu un tumminieddu di frumientu; lu mannàru a lu mulinu, e lu ficiru tuttu a pani. La nanna si nni ij' a la Missa, e dissi a la niputi: «Duna accura a la puni, Ruosa; quannu viegnu ia, gamiammu lu furnu, e lu 'nfurnammu. Na mentri, vinni un cani, si lu ag­ grampa e si lu porta; la niputi si cci misi appriessu, ca­ mina di ccà, camina di ddà, e lu cani si 'nfila 'ntra un pa­ lazzu. La picciotta si 'nfila appriessu: nni ddu palazzu cc'era un Riuzzu, e cci dissi: «Oh quant'avi chi ti aspiettu! ora nni âmmu a 'nguaggiari.» «Sissignura, ma aiu la nanna ia e la vuogghiu ccà.» Lu Riuzzu pigghia 'na carrozza e la manna a pigghia; pùa la vesti cu un bellu àbbitu, e la viecchia cci dici: «Vuogghiu essiri assittata a lu giru di mà niputi.» Rispunni lu Riuzzu: «Vi sia cuncessa, signura zia;» e mentri era nni la cummirsazio­ ni di lu fistinu, la vecchia cci dicía a la gurìcchia a la niputi: «Chi nni facisti di lu tumminieddu di lu pani?» Rispunni la niputi: «Zittìtivi, com'ora.» Cci dissi lu Riuzzu: «Chi voli la signura zia?» «Voli n'àbbitu cuomu lu mio.» «Subbitu si facissi.» Pùa si pane. nni jeru a tavula, e cci riplicà' la stissa cosa. «Chi nni facisti di lu tumminieddu di lu pani?» Rispunni lu Riuz­ zu: «Chi voli la signura zia?» «Voli fattu un anieddu cuomu lu miu.» «Subbitu si facissi.» Pùa cci rieplica la vecchia: «Chi nni facisti di lu tumminied­ du di lu pani?» Rispunni lu Riuzzu: «Chi voli la si­ gnura zia?» La niputi un putiennu cchiù suffriri a la sò nanna dissi: «Voli essiri jittata di lu finistruni appin­ ninu.» Subbitu fu pigghiata, e jittata di lu finistruni appin­ ninu; e accussì la niputi si la livà' di davanti. Cuomu la vecchia fu jittata di lu finistruni, ddà sutta cc'èra lu jar­ dinu, e unni cadì' la vecchia affaccià' 'na bella pièrgula di racina fatta; lu Riuzzu e la Zita doppu manciari si nni jeru a passiari nni lu jardinu, e vidinu sta piergula carricata fora tiempu, e facia càvudu, e si misiru a lu­ l'ùmmira, e si misi a circari la testa di lu Riuzzu; cadi un cuòcciu di racina, e l'abbenni nni la guricchia; idda jetta un scàccanu. Lu Riuzzu cci dissi: «Pirchì jittasti stu scàccanu?» «Ma', pri nenti.» «No, lu vuogghiu sapiri.» E la zita un cci lu vulia diri; lu Riuzzu cci dissi: «O mi lu dici o ti tagghiu la tiesta.» Idda cci dissi: «Lu ma scàpulu è miegghiu di lu tò mantu.» Iddu rispusi: «Lu vuogghiu vidiri, manzinò si' dicapitata di testa.» Custritta nni fu di ricurriri a lu cani. «Canuzzu miu, tu m'avi' a dari ajutu.» Lu cani cci dissi: «Vieni ap­ priessu di mia.» Dici la mugghieri: «Va, Re, vieni ap­ priessu di mia.» Si minti lu cani davanti, e iddu appries­ su; lu cani arriva primu, e li porta nni lu vecchiu dragu, e cci dici: «Ancora ccà stati? ca stà vieniennu lu Re cu li truppi ca v'avi a 'mmazzari!» Avianu un puzzu e lu jittaru nni lu puzzu. Arriva lu Riuzzu cu la mugghieri e firrianu tutta la casa e trovanu lu scàpulu tuttu addoratu, e tanti dinari, e cosi priziusi; si ficiru carricari tutti li di­ nari, e li cosi di 'mpurtanza e si nni jeru a la cità. Iddi ristaru cuntenti e filici E un' a la bracera cu l'amici. Casteltermini."
  },
  {
    "text": "'N jornu, signuri miu, si riccunta ca 'n (un) carbunaru cu la sò rètina non facia àutru ca jiri e viniri di lu voscu carriannu carbuni; 'ntantu 'n Principi, mintemu di Napu­ li, si nni iju a caccia 'ntra stu voscu, e caminannu cami­ nannu si spirdíu di li so' cumpagni, e mentri chi assicu­ tava 'n pezzu di caccia cadíu intra 'na funnissima fos­ sa. Comu lu Principi cadíu ddà intra, ristau spantu a lu vìdiri atturniatu di 'n (un) sirpenti grussùni e di 'n liu­ ni, ca paría ca si lu vulía mangiari. Ma nun fu accussì, pirchì lu liuni e lu sirpenti si cci avvicinaru e lu cumin­ ciaru a liccari, e lu Principi ca ni la sò bucciacca ci avía cosi duci, cci li dava a mangiari e iddi l'armalidduz­ zi, ca èrinu morti di la fami, si li mangiàvinu e cchiù lu alliccavanu facènucci carizzi. Passau la notti, e lu poviru Principi non putennu ac­ chianari, s'appi a curcari ddà intra, e lu liuni e lu sirpenti lu accucciàru. Lu 'nnumani matinu lu Principi sintía cantari, e 'ntisi li funni di lu capu-retina di lu carbunaru, ca scinnía di lu voscu. Allura cuminciau a chiamari, a un leone. cuccia, letto di cane). gridari, a friscari pi aviri ajutu; e vidennu ca non lu sin­ tía nuddu, e nuddu cci arrispunnía, sicutau cchiù di cchiù a chiamari ajutu, fina ca lu curbunaru avvicinannu avvicinannu lu 'ntisi. Lu poviru carbunaru allura cci ri­ spusi, e a la vuci a la vuci arrivau nni la fossa. Lu carbunaru quannu vitti a lu Principi ddà intra ccu ddi sorti d'armali, lu scungiurau. Ma lu Principi cci dissi «Non mi scungiurari, ca sugnu anima cristiana, e m'appattiu la disgrazia ca cadíi ccà intra, unni m'attru­ vai ccu stu liuni, stu sirpenti, ca m'hannu tantu agivula­ tu.» Lu carbunaru sintennu chistu fattu, cci spijau: «E ora chi vuliti di mia?» E lu Principi: «Disìddiru ca mi libirassi la vita e mi niscissi di ccà intra, e macàri di nèsciri st'armaluzzi ca àppiru la stissa mia disgrazia. Lu carbunaru: «A vui sarrà, ca si n'aggiustamu, vi acchianu; ma pi diddi, non ni sentu nenti.» «Si tu sar­ vi la vita a mia e libbri sti dui armali, iu ti dugnu 'na terza parti di tuttu chiddu ca pussedu.» Quannu lu car­ bunaru 'ntisi sta prumissa, pinsau di dìricci sì, lu salutau e prumisi a lu Principi ca si ni jia, ma turnava ccu ajutu. 'Nfatti scinníu nni lu paisi lu cchiù vicinu, chiamau aiu­ tu, pricurau cordi e scali, si purtau carta, pinna e cala­ maru e ccu 'n'àutru cumpari sò ca sapia lèiri e scriviri. Turnau a lu voscu ccu pani, carni e vinu, e desi a man­ giari a lu Principi ca si lu spartíu ccu lu liuni e lu sirpen­ ti. Lu carbunaru, doppu ca mangiàru tutti, cci dissi a lu Principi: «Viditi ca cu spacu vi scinnu carta, pinna e calamaru, e scrivitimi, ca pi nèsciri mi dati zoccu mi prumittistivu, e poi quannu sbrigati v'acchianu, ca 'ntra sto tempu nui attaccamu li scali e facemu li ligna.» Lu Principi allura allura si pigghiau la carta e cci scrissi ca cci dava a lu carbunaru tali e tali 'na terza parti di li so' beni ppi premiu e paga d'aviri sarvatu la vita ad iddu, a lu liuni e a lu sirpenti; e doppu ca cci la firmau, cci attaccau la carta nni lu spacu e dissi a lu carbunaru di acchianarisilla. Lu carbunaru si tirau la scrittura e la fici lèiri a sò cumpari, e quannu vitti ca era giusta, cci dissi: «Vaja, spicciàmunni; arraccumannati boni sti cordi, vui di ddocu a sutta dicìticci a st'armali ca nun fàzzanu dannu a nuddu, sannunca vi lassamu a tutti ddo­ cu;» e parrannu parrannu cci calau ddà intra 'na corda di 'mmùrdiri. Comu lu sirpenti la vitti si cci turciniau, e a corpu 'nturciniànnusi 'nturciniànnusi si n'acchianau fora. Comu si sturciniau di la corda si ni iju ni lu carbunaru e si cci stricava gammi gammi 'n signu di ringranziamen­ tu e d'amuri. E lu carbunaru trimava. Poi scinníu la scala e acchianau lu liuni passu passu, e comu niscíu rittu rittu si va a 'gghinucchiau avanti lu carbunaru, e ccu li granfi lu cuminciau a liffiari e a liccarlu ccu la lingua. All'urtimu acchianau lu Principi, e doppu ca acchianau si tiràru li scali, sciugghieru li cordi, si 'mpunèru tutti cosi e partèru ppi la cità tutti quant'èrinu. Ma tutti arri­ staru spanti quannu vittiru ca ccu diddi si jèvanu macà­ ri lu sirpenti e lu liuni; ma non sapennu comu nni l'a­ vèvinu a mannari, si stèsiru muti e sicutaru a caminari. Lu carbunaru arrivatu a la sò casa, ca era 'ntra un pai­ seddu vicinu a lu voscu, nisciu a biviri ppi tutti, e desi pani e acqua a lu liuni e a lu sirpenti, li quali doppu ca vìppiru e mangiaru, accarizzannu a lu Principi e cchiù a lu carbunaru, si ni turnaru 'ntra lu voscu unni abitàvinu. Doppu, lu carbunaru accumpagnau a lu Principi a la sò casa e lu cunsignau a li so' parenti. Lu Principi lu arrin­ graziau, cci niscíu di viviri e mangiari, e lu licinziau. Allura lu carbunaru senza dìricci nenti, zittu e mutu, lu riviriu e si ni iju a lu sò paiseddu. Quannu passàru corchi deci jorni, mentri ca stava durmennu 'ntisi scrùsciu arrètu a la porta; comu si cci avissiru tuppuliatu. Si susíu e s'affacciau di la finestra, ma ddà 'rreri cui vi criditi ca c'era? Lu liuni ccu un bellu lebbru e crapiottu a la vucca. Lu carbunaru scinníu, ci apríu e lu liuni accarizzànnulu e alliccànnulu ci li pusau davanti: lu carbunaru allura accarizzau lu liuni, e l'arma­ luzzu si ni turnau a lu voscu. Ma lu carbunaru arristau no anche ecc. spavintatu sapennu sèntiri ca lu liuni ci avia purtatu dda caccia ppi gratizza di avìricci sarvatu la vita. Passati 'na triìna di jorni, ni la notti 'ntisi lu carbunaru 'n tramùsciu arrètu la porta, e cchiù stava, cchiù avan­ zava. Quannu lu carbunaru vitti lu tramùsciu non sbria­ va, si susíu e passu passu si affacciau di la finestra, e ddà 'rreri la porta vitti ccu sò stupuri lu sirpenti ca tuppi­ liava cu la cuda e chi purtava 'na petra a la vucca. Allura dissi 'ntra d'iddu: «Armaleddu! ca chiddu mi senti fari 'n rigalu a purtàrimi 'na petra!» e a corpu cci gra­ píu; lu sirpenti si ci fricava gammi gammi, e 'ntra li pedi ci pusau la petra davanti, e si ni turnau a lu voscu. Allu­ ra lu carbunaru pigghiau dda petra e si la sarvau pi ma­ moria di lu sirpenti, si turnau a curcari; ma non potti dòrmiri cchiù ni tutta la nuttata. Pinsannu pinsannu, pin­ sau ca li dui armali ca avèvinu avutu libbràta la vita d'iddu (da lui) senza nudda obbligazioni, si avèvinu li­ vatu l'obbligu ognunu a modu sò, e chi lu Principi cu tanta di scrittura ca cci avia fattu, mancu cchiù l'avia pinsatu. Lu 'nnumani pinsau carricàrisi la matina di carbuni e scinnirisinni a la cità rittu rittu ni lu Principi pi arrigala­ riccillu e parràricci di prisenza. 'Nfatti 'n servu iju ni lu Principi e cci dissi ca c'era 'n carbunaru ca ci vulía par­ mi na pietra. rari, ma lu Principi cci arrispusi: «Iu non canùsciu carbunara; vidi tu chi cosa voli.» Turnau lu servu nni lu carbunaru e cci dissi lu dittatu; ma lu carbunaru cci dis­ si: «Va jiti ni lu Principi, cci diciti ca cci vogghiu ar­ rigalari stu carbuni, e chi sugnu chiddu di lu voscu di tali e tali jornu.» Lu servu turnau ni lu patruni e cci dissi tuttu, ma sta vota lu Principi si nichiau e cci dissi: «Iu non accettu nè carbuni nè nenti; si lu voli vinniri, cci lu paghi; e dicci ca iu non lu canùsciu, e si non si ni va, scatinati li cani.» Lu poviru criatu torna arreri ni lu car­ bunaru, e cci dissi: «Figghiu, vi cunsigghiu di jirivìn­ ni, pirchì lu patruni è nichiatu a li grossi; e lu carbuni si lu vuliti lassari vi lu pisu e vi lu pagu; e si non vuliti chissu, mi dissi, mi scatinu li cani.» Quannu lu carbunaru 'ntisi stu fattu cci mannau a diri ca era chiddu ca cci avía sarvatu la vita e chi avía 'na scrittura, ca cci avía a dari 'na terza parti di chiddu ca pussidía. Lu servu cci iju ni lu Principi, ma si ni turnau cchiù stortu ca rittu pirchì comu cci cuntau lu dittu di lu carbunaru, lu Principi l'assicutau vulennucci dari vastu­ nati e amminazzannulu. Allura lu criatu turnau ni lu car­ bunaru nichiatu, dicènnucci: «Vajitivinni ccu la bona, ca iu non aiu a perdiri lu pani pi vui: sannunca daveru iu cu li me' cumpagni vi damu l'òriu 'n pagghia e la spisa 'n dinari.» Quannu lu carbunaru non ni potti fari di lu menu, par­ tíu murmuriànnusi tuttu, e si va a vinni lu carbuni giustu giustu a n'arginteri amicu sò. Doppu ca cci vinníu lu carbuni, lu carbunaru ca si avía purtatu la petra di lu sir­ penti, cci la vosi ammustrari, e l'arginteri comu la vitti si spavintau e cci dissi: «Comu! cui vi la desi sta petra tantu priziusa? Lu sapiti vui ca ccu sta sula petra siti ric­ cuni?» «Gnursì, lu sàcciu, cci arrispusi lu Carbunaru; e speru ca cu sta petra aiu a cangiari di un statu a n'àu­ tru, e fra brevi ni vidiriti la prova.» «Ma chi vi la vu­ liti vìnniri?» «Gnurnò, non la vinnu; sàcciu iu sulu cchi n'aiu a fari.» Sintiti 'ntantu chi pinsau lu Carbunaru di fari: purtau li muli a lu fùnnacu, si sbarazzau, e doppu si ni iju ni Riali Maistà. Chiamau 'na sintinedda, e cci dissi: «Facitimi lu favuri di dìricci a lu Re ca l'aiu a cuman­ nari.» La sintinedda di 'n subbitu arrifiríu, e cci fu ac­ curdata l'udienza. Lu Carbunaru allura arricuntau tuttu lu fattu a lu Re, cu tutti li prumisi; cci ammustrau la car­ ta ca cci avia fattu lu Principi, cci cuntau la risposta ca cci avia datu 'ntra dda stissa jurnata, cci raccuntau li ri­ gali ca avia avutu di (da) lu liuni e di (da) lu sirpenti, e ammustrànnucci la petra, cci dissi ca cci la rigalava a lu stissu Re. Lu Re a lu vìdila stissu ristau spantu, e alluciau a lu sulu guardarla; l'accittau, e cci dissi: «Va beni, iu sarròggiu chiddu ca ti faròggiu giustizia; e lu Principi o voli o non voli t'avi a dari la terza parti di lu sò.» Lu Re così pure chelli di Alimena. allura pigghiau a lu Carbunaru e lu 'nchiusi 'ntra 'na càmmira, poi chiamau 'n (un) surdatu e cci dissi: «A cursa va chiàmami a tali Principi, a titulu d'abbidienza.» Passatu beddu pezzu di tempu, turnau lu surdatu cu lu poviru Principi ca nun sapía chi pinsari. «A pedi di Vostra Riali Maistà, cci dissi lu Principi; chi cumanna?» Allura lu Re cci spija si ad iddu cci avía successu qual­ chi disgrazia, e avía prumissu qualchi cosa. «No, Maistà, arrispusi, non aiu prumissu nenti a nuddu; e nenti m'avi successu.» «Arrigòrditi bonu si jennu a caccia, arcuni voti t'ammattíu zoccu t'aiu dittu.» «Ah! gnursì, mi pari ca tantu tempu arrèri cadíi 'ntra 'na fossa e mi fici ajutari a nèsciri e pagai e sudisfici a cui fu la pirsuna.» «E nenti cchiù di chissu?» «Nenti affattu;» arrispusi lu Principi. «Ma pò essiri ca cci fa­ cisti quarchi carta e ora ti ni pari forti di dàricci zoccu cci prummittisti?» Quannu lu Principi 'ntisi chistu, si pirsuasi ca lu Re era 'nfurmatu di tuttu; e cci dissi: «Riali Maistà, iu carta non n'aiu fatta a nisciunu; ma cu' sa si ni fici quarcuna fàusa quarchidunu o lu Carbunaru ca m'ajutau a nèsciri di nni la fossa...» Ma siccomu lu Re non ni potti cchiù, pigghiau la scrittura e mustrannuccilla, lu rimpruvirau, lu murtificau, fici nèsciri a lu Carbunaru e poi dissi a lu Principi: «Tu d'ora 'n poi, sutta pena di vita, darai un terzu di tuttu chiddu ca pussedi a chistlu­ bonaio che m'aiutò ad usciri dalla fossa.... mu, e accussì ti disubblighirai di tuttu chiddu beni ca ti fici sarvànnuti la vita.» Lu poviru Principi non putènnuni fari di lu menu, cci appi a dari a lu Carbonaru 'na terza parti di soccu pussi­ dia. Lu Carbunaru cangiau d'un statu a n'àutru, e si arri­ tirau ccu la sò famigghia ni la cità, e lu Re lu fici Cava­ leri di Marta. Acireale."
  },
  {
    "text": "Cc'era un vecchiu avaru, lu quali si maritau tri voti fa­ cennu mòriri li mugghieri. Chistu, allura chi si spusava, a li mugghieri ci facía di pattu di mangiari picca. Iddu ci dicia: «Siddu avemu a stari 'nsèmmula, tu avi' a fari comu dicu iu.» La matina misi tri linticchi ni la pignata e li fici vùgghiri. Chisti linticchi avianu ad essiri pri la mangiata. Cotti ddi tri linticchi, lu maritu jinchíu di vro­ du li piatta, cu ddi tri linticchi divisi. La sira accattau un granu di sardi salati, e lu maritu vosi fatta la sula cuda. La mugghieri facía accussì comu dicía iddu, e si man­ giava la menza cuda. Cu ssu modu jianu 'nsicchennu adàciu adàciu, e accussì morsi la prima. Poi iddu si ma­ ritau arrèri, e cu la secunna fici lu stissu. A la terza mug­ ghieri pirò, nun ci arriniscíu accussì! Iddu avía un gaddinaru chinu di gaddìni, e siccomu iddu prima chi si ni jia, urdinava sempri o li tri linticchi, o la sarda salata; la mugghieri ca era scaltra si nni iju ni lu gaddinaru, am­ mazzava 'na gaddina a la vota, e si facía lu brodu. Comu poi arrivava lu maritu di la campagna, sulía asciari la cuda di la sarda, o li tri linticchi. La mugghieri ci niscíu ddi cosi, e poi fingía di mangiari 'nsèmmula. Si mangia­ vanu dda testa di sarda e finìanu. Ma la mugghieri 'na matinata, comu vitti ca li gaddini avìanu finutu, e nun ri­ stava àutru chi un sulu gaddu, pinsau di giustu di scian­ callu. Comu poi s'arricugghíu lu maritu, idda cci dissi: «C'è un gaddu sciancatu; lu sapiti chi vi dicu? ni lu mangiamu.» «Sì, dissi lu maritu. Ma chistu gaddu n'avi a bastari pri dui misi.» «E comu?» «Primu si fannu l'ugni, poi lu pizzu; 'nsumma ni l'âmu a cum­ panaggiari pri du' misi.» La mugghieri, comu iddu si nni iju 'ncampagna, lu cucíu tuttu e lu sarvau. Poi, comu iddu vinni, ci spijau: «Lu cucisti lu gaddu?» «Gnursì.» «Ma chi cucisti, lu pizzu, e l'ugni?» «Fici comu mi dicìstivu vui!» Poi la mugghieri lu iju a quadiau ni la pignata cu lu vrodu, lu scinníu e lu misi ni lu fangottu. Comu iddu taliava a la porta d'unni vinía sò mugghieri, iddu s'addunau ca chidda scinnía cu lu fangottu cu lu gaddu sanu, e comu vitti lu gaddu si su­ cau tuttu e gridava sugghiuzziannu: «Ih! tuttu, Cata­ rina!... Ih!... tuttu Catarina!...» La mugghieri, comu vitti ca iddu stava murennu dicennu chissu, chiamau quattru tistimoni e ci dissi: «Iu mi chiamo Catarina, mè maritu ca sta murennu dici: Tuttu Catarina; pircui la robba è tutta mia.» Fici chiamari lu Nutaru, e chiddu fa­ cía 'nsinga cu li manu. La mugghieri sempri dicía: «Lu viditi? La robba è tutta mia?» Iddu muríu e la mug­ ghieri cu la roba poi si maritau arreri. cu, e lu riversò ni lu piatto. Favula ditta, favula scritta, Diciti la vostra ca la mia è ditta. Polizzi-Generosa."
  },
  {
    "text": "Cc'era 'na vota a Missina un Principi avaru, avaru ca scurciava un pidocchiu p'un guranu. Stu Principi avía li ricchizzi junti junti, e s'addubbava dui voti lu jornu cu 'na fedda di pani, tantìcchia di surpissata quant'un'ostia, e un bicchieri d'acqua. Cu sti granni ricchizzi tinía un sulu cammareri, e cci dava du' tarì lu jornu, un ovu e pani quantu iddu si nni putía manciari cu st'ovu. Li cam­ mareri 'un si la passavanu, e ddoppu 'na simana di sta vita cci addumannavanu licenza e si nni jàvanu. Vinni ca iju a stari cui iddu un cammareri ca era un veru ma­ tri-fulippa, ca si lu Principi era scartu, iddu cci scippava li scarpi e li quasetti mentri curría. Stu cammareri, comu lu vitti mala 'mmiscata, scinníu 'na jurnata nni 'na carvunara vicina a lu palazzu, chi avía belli dinari e avía 'na bedda figghia fimmina, e cci dici: «Cummari, la vuliti maritari a vostra figghia?» «Si voli Diu e cci veni un bonu giuvini, Sù Giuseppi.» «Comu vi pa­ rirría lu Principi?» cci dici lu cammareri. «Lu Princi­ dificarne lu nome; e chinni Sù Giuseppi, Sù Salvaturi, Sù Giuvanni. pi! E vui 'un lu sapiti ch'è rifardu? Chissu p' 'un spèn­ niri 'un guranu a sò mugghieri, si farría dare tre punti... e vui mi capiti.» «Nenti, cummari: lu cumminu io stu partitu; vui aviti a diri ca vostra figghia campa di ven­ tu.» Lu Sù Giuseppi va nni lu Principi: «Sù patruni, ora voscenza pirchì 'un si marita? Ora l'annuzzi l'avi, e lu tempu passatu 'un torna cchiù....» «Ah! dici lu Princi­ pi; tu mi vôi mortu! E nun sai ca pi mantèniri la mug­ ghieri si nni vannu li dinari comu l'acqua? Idda capped­ di, idda vesti di sita, idda scialli, idda carrozzi, idda tia­ tri... nenti, venti, Giuseppi!..» «Ma voscenza nun sapi, cci dici lu cammareri, ca cc'è la figghia di la carvu­ nara, 'na bedda picciotta, chi campa di ventu?.. E dinari nn'avi chissa, e nun ama nè lussu, nè festi, nè tiatri.» «Veru tu mi dici? E comu campa di ventu?» «Tri voti lu jornu pigghia un muscaloru, si frisculía e si sa­ zia; e si la vidi cu dda facci 'ncarnata, cci dicu io ca vo­ scenza si nni 'nnamura.» «E allura fammilla vèniri ccà.» Lu Sù Giuseppi scinni nna la carvunara, cci cuntau na di tuttu: 'nta ottu jorna si fici lu matrimoniu, e la fig­ ghia di la carvunara addivintò Principissa. E pi man­ larsi. ciari comu facía la Principissa? Sò matri preparava ogni jornu gaddini e costi, e ddocu la Principissa cu lu cam­ mareri facía scialabajoccu; e lu Principi cuntintuni ca la mugghieri 'un cci circava manciari, 'un cci circava di­ virtimenti, nè tiatri. Passannu un misi, a la carvunara cci sustava ca avía a spenniri idda; e cci dissi a lu camma­ reri: «Ora, cumpari, quannu finisci sta siccatura di spénniri io? Spinnissi tantìcchia ddu ziccaffritta di lu Principi....» Lu Sù Giuseppi iju nni la Principissa e cci dissi: «Sai ch'avi' a fari (ca iddu pi davanti li genti cci dicía: Principissa, voscenza ddà; e voscenza ccà, quann'era di sulu e sula cci parrava di tu); dicci a lu Principi ca ora ca t'avi pruvatu, a iddu 'un cci farría nenti si ti facissi vìdiri li soi ricchizzi, quannu mai nenti, pi jinchìriti l'occhi; e si ti dici ca si scanta ca ti 'mpinci quarchi munita 'nta li pedi, e tu cci dici ca ti cuntenti di tràsiri 'nta lu tisoru a pedi 'n terra e cu 'na farincina 'n carni. S'iddu ti dici sì, la farincina ti la unti tutta di cosi 'mpiccicusi, e li dinari chi ti pôi 'mpiccicari ti 'mpìcci­ chi.» La Principissa iju nni lu Principi, ma lu Principi tur­ cíu lu mussu, e 'un cc'era versu di fàricci vìdiri lu tisoru; lume, nota [vedi nota ni ll'edizione elettronica Manuzio].. all'urtimu cci dissi idda: «Ora si tuttu lu vostru dub­ biu è ca quarchi munita mi la putissi ammucciari 'nta li scarpi, io mi cuntentu di tràsiri a pedi 'n terra 'nta lu tiso­ ru; e cu 'na farincina 'n carni.» «E s'è accussì, io ti cci fazzu scìnniri macàri ora.» Tutti cosi priparati, la Princi­ pissa si spugghiò. Lu Principi sulleva 'na tavula, grapi 'un purticali e la fa scìnniri. La picciotta allucchíu quan­ un vitti ddu gran tisoru; li ddubbuluna di dudici unzi eranu jittati a catasta, ca mancu li primi Re nn'avìanu la mitati. 'Nta un vìdiri e svìdiri si nni 'mpìccica 'na pocu a li pedi e pi davanti, e si nn'acchiana. «Principi, friddu sentu!.. jittatimi la vesta di supra, e mi vaju a curcu.» Lu Principi cci metti la vesta, e idda si va a 'nfila 'nta lu let­ tu. Si spìccica ddi ddubbuluna, nni fa un bellu munzed­ du, e lu Sù Giuseppi li porta a la carbunara. E accussì lu scialìbbia sicutava, e lu Principi cuntintuni ca sò mug­ ghieri campava di ventu... Ora stu Principi avía un niputi, e stu niputi stava 'nt'ôn palazzu 'n facci di lu ziu. 'Na jurnata affacciannu lu Principi cu la Principissa vitti a sò niputi a lu finistru­ ni: «Pippinu, cci dici lu Principi, la canusci a sta si­ gnura? Chista è la Principissa.» «Io un nni sapía nen­ ti, Ziu, ca vassía s'avía maritatu.» «'Un ni sapivi nen­ ti? Lu sai ora. E resti 'mmitatu pi oggi e ottu ccà nni mia.» Ddoppu stu 'mmitu lu Principi si nni pintíu, ma 'un avía chi fari; lu pranzu cci l'avía a priparari. Pensa, giorni). pensa, dici: «Lu sa' ch'aiu pinsatu, Principissa? La carni va cara, ora vaju a caccia, staju 'na cinchina di jor­ na, e portu carni di caccia, e accussì sparagnamu.» «Sì, Principi; facìti prestu,» cci dici la Principissa. Comu lu Principi parti pi la caccia, la Principissa mannò a Giuseppi p'un chiavitteri. Veni lu chiavitteri; «Facitimi subbitu la chiavi pi stu purticali, ca la per­ si, e 'un lu pozzu gràpiri.» Lu chiavitteri, 'n tempu chi vi lu cuntu, cci purtò la chiavi. La Principissa scinni 'nta lu tisoru, e si pigghia 'na pocu di sacchi di ddubbuluna. Acchiana, chiuj: tutti cosi arristaru a sò sestu. E ddocu fa tapizzari tutti li càmmari, mobili, ninfi, purtali, sutta­ specchi, tappiti: ogni cosa chi si trova 'nta un palazzu di sti Principi, sina a lu guarda-purtuni cu la livría finu a li pedi e lu vastuni cu la palla 'n punta. Torna lu Principi: «Com'è ? chista 'un era la mè casa?» E si strica l'occhi e si nn'aggìra. Torna arrèri: «Mai; sgarru...; ma lu mè palazzu unn'è?» E vôta. Torna arreri; «'Ccillenza, cci dici lu purtunaru, voscenza a cu' cerca? pirchì 'un acchiana?» «E iddu chistu ch'è lu palazzu mio!...» «'Unca di cu' è?» «Chistu è lu palazzu di voscenza; voscenza acchiana.» «Ih!.... fici allura lu Principi; e si sucau tuttu. Gesu tutti si li pig­ ghiau li picciuli mè mugghieri!...» Acchiana: vidi la gran scala di màrmuru biancu; vidi li càmmari 'ncartati: «Ih! tutti, mè mugghieri!...» Vidi suttaspecchi, diva­ fino a' piedi, e mazza cu gran palla in cima. na, seggi putruni, sufà, cosi spittaculusi: «Ih!... tutti mè mugghieri!...» e si sucava. Tant'è ca comu arriva nni sò mugghieri si jittau 'nta lu lettu e si 'mpalau. «Ch'a­ viti, Principi?» cci dici sò mugghieri. «Ih... tutti mè mugghieri!...» E dicennu sempri accussì, stava murennu 'mpassulutu. La mugghieri, fincennu ch'era cunfusa, manna a chiama un Nutaru e quattru tistimonii. Veni lu Nutaru: «Principi, chi aviti? Vuliti fari tistamentu? Parrati!» «Tutti mè mugghieri!...» «Comu? parra­ ti!» «Tutti mè mugghieri!...» «Vuliti lassari tutti cosi a vostra mugghieri? L'aiu capitu; nun è chistu?» «Tutti mè mugghieri!....» E comu lu Nutaru scrivi, lu maritu tira quattru assaccuna e mori. La Principissa arristau domina assuluta, e ddoppu tempu si maritò cu lu Sù Giuseppi; e accussì succedi ca li dinari di l'acculicchiaturi si li mancia lu sfraguni. Palermo."
  },
  {
    "text": "Si cunta ca c'era 'na vota un maritu e 'na mugghieri. Lu maritu facennu la matina la spisa, purtava la carni e la pasta dicennu a la mugghieri: «Còcila, ca cu sti cosi n'avemu a 'ricriari.» Iddu niscíu; e la mugghieri iju ni la cucina pri cociri ed apparicchiari sti cosi. Comu eranu menzi cotti, ammucciuni di lu maritu, accuminsau a tastarli; tastannu tastannu si li mangia tutti. Poi ci vin­ ni 'na furnicía pinsannu chi si arricugghía sò maritu. E pinsau di dìrici chi si li mangiau la gatta. Sona minzijor­ un, e si ritira lu maritu facennu primura pri mangiari; e la chiamau di nomu. «Conza la tavula, Nina, ca ora mangiamu; già lu pitittu mi stà affirrannu pri darreri lu cozzu.» La mugghieri cunfusa: «Chi aiu a cunzari tavula! La gatta si mangiau tutti cosi...» Lu poviru mari­ tu, vidennu chi idda di jornu in jornu facía accussì, ni­ scíu pri dispiratu, mortu di pitittu, 'mmezzu la chiazza. Pri sorti, mentri era passiannu, ci 'ncuntrau un cumpari e ci dissi: «Cumpari, chi aviti?» «Chi vogghiu aviri! ca sugnu afflittu e angustiatu! Havi tri jorna chi nun mangiu. Accattu la spisa, la portu a mè mugghieri e idda si fa mangiari tutti cosi di la gatta...» Si vôta sò cumpari e cci dici: «Nun c'è nenti; vi lu dugnu iu lu riparu; vi dugnu 'na nuci, 'na miènnula, 'na castagna, e 'na nucid­ da; li mittiti ni li spicùna di la càmmara, e cu chisti vi fazzu vidiri ca mangirriti vui sulu e idda no.» Lu maritu, fattu jornu, si livau e iju a pigghiari la spisa. Dici a la mugghieri: «Ccà c'è la spisa; basta pirò chi nun ti la fai mangiari di la gatta.» Idda a minzijornu iju ni la cu­ cina a lu solitu pri mettiri a cociri la carni. A mezza cut­ tura, la misi a tastari stinnennu la manu. Comu spingi la manu a la vucca senti diri da li quattru anguli di la cuci­ na: «Olà! che si farà! Senza lui non si mangerà! Comu chi idda senti la vuci, si metti a trimari tutta jit­ tannu vintusità 'n cuntinuazioni. Stizzànnusi di ccà e di ddà dissi 'ntra idda: «Comu veni mè maritu, ci lu dicu ca ccà nun ci pozzu stari cchiù, ca ci sunnu li spir­ di.» Vinni sò maritu, e mangiau. Idda pirò nun vosi mangiari, ca ci fici la 'ncagna ca vulía adduata la casa. Iddu ci rispunnía: «Basta chi com'ora mangiu iu, ca sugnu mortu di fami.» Comu idda si misi a linguiari, sò maritu ci detti sulfati. La mugghieri sempri dicía: «Ccà nun ci pozzu stari cchiù!» Cangiaru casa sempri e mittennu lu maritu la nuci, la nucidda, la miènnula, e la castagna a li spicùna di la casa, idda si ridducíu a livàrisi ddu viziu. Favula ditta, favula scritta, Diciti la vostra ca la mia è ditta. Polizzi-Generosa."
  },
  {
    "text": "Cc'era 'na vota 'na vicchiaredda. Sta vicchiaredda avía 'na niputi, e cci facía fari tutti li cosi di casa; idda niscía, e java a vuscàrisi lu pani. 'Na jurnata purtò a la casa setti testi d'agneddu; li duna a la niputi e cci dici: «Tanà­ sia, io nesciu; tu cocimi sti setti testi, ca quannu aggi­ ru, nni li manciamu.» La picciotta pigghia ddi testi e li misi a còciri. Cc'era la gatta vicinu: e comu sintía lu ciàuru dicía: «Meu meu! Menza tu e menza eu!» La picciotta pigghia 'na testa di chiddi; menza nni duna a la gatta, e menza si la mancia idda. Si vôta la gatta 'n'àutra vota: «Meu meu! Menza tu e menza eu!» La picciotta nni pigghia 'n'àutra e la sparti, mità a la gatta, e mità idda. La gatta 'un si cuitau, e si misi a chiànciri arreri: «Meu meu! Menza tu e menza eu!» 'Nsumma a na a na, li setti testi calàru tutti nna lu stomacu di 'Tanàsia e di la gatta. Quannu li testi fineru, Atanasio: ecco perchè malti uomini e donne si chiamano cu chesto nome. la picciotta si misi 'n cunfusioni e si misi a grattari la te­ sta: «E comu fazzu, quannu veni mè nanna?!» E 'un sapennu comu fari, grapi la porta, e scappa, lassannu la casa a gamm'all'aria. Camina camina, capitò 'nta 'na campagna di chisti; ta­ lía 'n terra, e vidi attuppateddi; nni pigghia 'na pocu e si nni fa 'na bella cullana, e dui belli braccialetti; e si li 'nfila. La sira cci scurau 'nta 'na campagna; stanca e sdi­ sulata si jittau sutta un arvulu e s'appinnicau. Cu' passa­ un? tri fati; e comu la vidinu, dici la cchiù granni: «Chi mi pari piatusa sta giuvina! Io cci dugnu pi donu chi addivintassi cchiù bedda chi è.» «E io, dici la mizzana, chi sti cosi chi avi a lu coddu e a li pusa cci putissiru addivintari perni domanti e petri priziusi.» «E io, dici la cchiù nica, chi putissi pigghiari un Re!» E spireru. S'arruspigghia 'Tanàsia, e si vidi li braccialetta e la cullana tutti di cosi priziusi; dici: «E cu' mi avi fat­ tu stu beni? Lu Signuri cci l'arrenni!» Lassamu a idda e pigghiamu a la nanna. La nanna comu s'arricugghíu e vitti la casa sbarrachiata, l'ossa di li testi, e la niputi fujuta, si sucau: «Gesu! tutti si li manciau!» E si metti a firriàrisi casa casa dicennu: «Tutti si li manciau.» Locca e 'mpatidduta niscíu di la casa; pinsava, pinsava, poi dicía: «Tutti si li man­ ciau!...» e 'un si putía dari paci. 'Na jurnata lu Riuzzu iju a caccia; e unni va a càpita? nna dda stissa campagna unni cc'era 'Tanàsia, bedda, bedda quantu lu Suli e la Luna. Comu scontra sta bedda giuvina, dici: «Oh! chi gran caccia! E tu ccà chi fai?» La picciotta cci cuntau la cosa, e lu Riuzzu, càuda càuda si cci spigau, e si la purtò a palazzu. 'N tempu 'na simàna fôru fatti li capituli, e lu Riuzzu si maritò cu 'Ta­ nàsia: e stavanu tutti dui contenti gudennusi lu capiddu di 'n testa. Ora succedi ca la vecchia caminannu caminannu trasi 'nta la citati unni cc'era 'Tanàsia. Trasi e passa di lu Pa­ lazzu riali, unni cc'era affacciatu lu Riuzzu e 'Tanàsia. 'Tanàsia comu la vitti la ricanuscíu; dici: «Chista mè nanna è. Subbitu, cammareri, scinniti nni sta vicchia­ redda e dicìticci ca acchiana a Palazzu, ca cc'è alloggiu e manciari pi idda.» Lu cammareri va. «Bona donna, dici la Riggina ca cc'è alloggiu e manciari pi vui; ac­ chianati.» La vecchia, comu s' 'un l'avissi 'ntisu, java dì­ cennu sempri: «Tutti si li manciau!» e si sucava. Lu cammareri torna nni la Riggina: «Maistà, la vecchia nun senti; cci fici la 'mmasciata, e cci 'ntisi diri «Tutti si li manciau!» e avi 'na patacía ca fa scantari.» La Rigginedda chiama a n'àutru, e cci fa fari la stissa cosa; comu lu cammareri va nna la vecchia, la vecchia s'ag­ ghiuttía e dicia: «Tutti si li manciau!» Quannu la Riggi­ nedda 'ntisi accussì, dissi 'nta idda: «Gesu! ancora a li tistuzzi pensa! E si chista acchiana e mi sbriogna, io unni m'hê jiri a 'nfilari?! Vecchia affamata! ca ddoppu razzi come calacina per febbre lenta e leggiera; mignelti per mignatte ecc.) un annu, ancora chianci dui schifíi di testi!» Si vôta poi cu li cammareri e cci dici: «Subbitu, ordini e cuman­ un mio, pigghiati a sta vecchia magàra, jittàtila d'un fini­ struni appinninu.» Li cammareri hannu pigghiatu dda vecchia, l'hannu 'mmurdutu; tiritùffiti! e la sdirrubbaru di lu finistruni. 'Tanàsia si guadíu cu lu Riuzzu. E arristaru filici e cuntenti, E nuàtri ccà senza nenti. Ficarazzi."
  },
  {
    "text": "'Na vota s'arriccunta ca cc'era un mircanti, ch'avieva tri filli màsculi; dunnicchì dissi lu granni: «Jeu mi vaju scartiennu di li miei idèghi, e vollu la mia parti di beni, ca vollu jiri a fari 'na mircanzia.» Lu patri, addulu­ ratu, cci dissi: «E comu mi vuoi lassari!» Arrispusi lu fillu: «Papà, jeu mi vollu divièrtiri a mà piaciri e nun sàcciu nenti.» Lu patri vidiennu ca un puòttilu pirsua­ diri, a stu fillu, s'avi chiamatu un capitanu di li so' basti­ menti e cci l'avi raccumannatu; «ca mè fillu, dici, jè di prima nisciuta.» Cci avi datu la parti di li soi beni, e stu picciottu avi partutu cu la grazia di Diu. Partíu e iju a Napuli. Subbitu cci hannu scattiatu li duganieri: «Aviti a pagari la Dugana.» «E unni si paga sta Du­ gana?» «A Palazzu riali!» Lu picciuottu s'avi pillatu quattru piezzi di robba, e avi jutu a Palazzu riali. A lu Altro carattiri non sempre costante è la g davanti la lettera a di li voci idea, ora, nuàtri ecc., e chinni idega, gora, nugàtri. per idea, di la parlata). purtuni di Palazzu riali truvò lu millesimu: Cu' 'nta un annu, un misi e un juornu trova mia filla, si la pillirà pi spusa; e cu' un la trova, si cci divi dicapitari la vita. Acchianatu a Palazzu riali: «A piedi di Vostra Ria­ li Maistà!» «Ha' pagatu la tua Dugana?» cci dissi lu Re. «L'aiu pagatu, Riali Maistà; ma arrivannu a lu purtuni aiu truvatu un millesimu, ca cu' 'nta un annu, un misi e un juornu trova a vostra filla, si la pillirà pi spusa. Ora jeu la vollu circari jeu a vostra filla.» «Sì, cci dici lu Re; ma 'sàminati lu millesimu prima ca tu ti 'ntraduci 'nta chistu fattu.» «Maistà, jeu lu millesi­ mu mi l'aiu 'saminatu beni, e mi vollu mettiri a la 'mprisa.» Lu Re vidiennu la sò ostinazioni, cci detti li chiavi e cci dissi: «Divièrtiti!» Stu giuvini furriau un annu, un misi e un juornu 'nta stu palazzu; arrivannu a lu tempu stabilitu s'avi prisintatu a lu Re: «Maistà, la furtuna m'avi tradutu; si pi grazia mi vuliti aggraziari la vita, jeu su' cuntenti; masinnò ccà cc'è la mè pirsuna.» Lu Re, nun vulennulu aggraziari, tira la sua spata e cci avi tallatu la tiesta. Aviennu 'na campana di lignu 'nta lu saluni, ad ogni testa ch'iddu tal­ lava cu stu vinculu di sta filla, l'attaccava a sta campa­ na; e accussì fici cu stu poviru giuvini. prima che tu ti avventuri a chesta impresa. Lu mizzanu di li filli di lu mircanti ddoppu un annu dumanna 'n grazia a so patri di jiri a fari 'na mircanzia. Lu patri, scannaliatu di lu primu fillu, 'un vulieva; ma poi vidiennu ca lu fillu jera ostinatu, cci appi a dari la parti di li suoi beni, si chiamau n'àutru capitanu e cci ar­ raccumannau stu fillu e l'avi fattu pàrtiri. Stu fillu pillau la via di lu fratellu. Li marinara di lu primu fratellu jèra­ un 'ncarciarati 'nta lu bastimientu; comu vìttiru bannera di lu sò patruni, hannu jittatu 'na varca 'n terra e cci hannu jutu a lu 'ncontru, e cci cuntàru ca lu fratellu avía jutu nni lu Re e 'un avía turnatu cchiù, e iddi avíanu arri­ statu ddà 'ncarciarati. Trânnu a terra, scattìanu li duganieri di bel nuova­ mienti; e cci ordinaru di jiri a pagari a Palazzu riali la Dugana. Allura iddu pilla n'àutra puocu di robba; avi jutu a palazzu; avi vistu lu stissu millesimu, avi pagata la sua Dugana, e poi cci avi dittu a lu Re: «Maistà, jeu vollu circari a vostra filla, e lu millesimu l'aiu 'samina­ tu beni.» Lu Re cci avi datu li chiavi: «Divièrtiti, fil­ lu!» Arrivannu all'annu, lu misi, e lu juornu, e nun truvan­ un la filla di lu Re, s'appi a prisintari a lu Re; lu Re avi trâtu la sua spata, e cu granni viulenza cci avi tallatu la testa, e puranchi l'avi jutu a situari 'nta la campana di li­ gnu allatu a la testa di lu frati. Ha pillatu lu fillu nicu: «Papà, li miei fratelli han­ un avutu la sua parti, e anchi jeu vollu la mia, ci vollu jiri a fari la mia mircanzia.» Lu patri si misi a chianciri prigannulu chi nun partissi; ma lu fillu un nni vosi sènti­ ri nenti, e vosi pàrtiri. Lu patri cci detti tutti li suoi parti di li beni, e l'avi cunsignatu a n'àutru capitanu; e cci fu 'n'amara spartenza. Arrivannu ad àutu mari, scummolla un timpurali terribilissimu; comu scummullau stu tim­ purali, li straporta a 'na terra 'ncognita, e li va a 'nfurca 'mmenzu dui vazi. Lu Capitanu jetta l'àncuri e afferma lu bastimientu. Passannu un certu tiempu assirena sta timpiesta; affaccia lu patruni 'n capu di lu cupirtizzu di la bastimientu, e vitti unu scuollu a mari. «Si­ gnuri Capitanu, affacciati, ca criju ca cci cc'è na caccia guardata; si tantu vi piaci, putemu jiri a divirtìrinni.» Subbitu s'hannu misu 'nta 'na varcuzza, e hannu jutu 'nta 'na grutta e truovanu du' gieganti. «Vuliemu vìdiri lu curaggiu chi hannu chisti dui gieganti? dici lu Capitanu. Sparamu na scupittata a pavientu.» Comu jèttanu la scupittata, li dui gieganti si jittaru tutti dui a facci pir tierra. «Capitanu, dicinu li marinara, chisti sunu mancia-maccarruna cu sicurizza; per cui putiemu 'ncugnari cu libirtà.» «Vugàtri gieganti, chi cosa faci­ ti?» cci dumanna lu fillu di lu mircanti. «Zappamu terra d'oru.» «E di sta terra d'oru si può aviri qualchi puocu?» «Quantu vi nni piaci, e quantu vui nni vuli­ ti.» Aviennu sta libirtà, si misiru a carriari tierra d'oru 'nta lu sò bastimientu. Lu mari assirinau e accussì s'han­ un misu a lu sò viaggiu. Pi sua furtuna vannu a fannu la stissa strata di l'àutri dui fratelli. Arrivannu vicinu a li dui bastimienti di li dui fratelli, li marinara ca eranu car­ ciarati cci jeru a lu 'ncontru, e cci cuntàru ca li soi fratel­ li si nn'hannu jutu pi jiri a pagari la Dugana, e nun han­ un turnatu cchiù. Scattìanu li duganieri, e l'obbliganu di jiri a pagari. Comu lu picciottu junci a lu Palazzu, leggi lu stissu mil­ lesimu, acchiana, paga, e, discursu porta discursu , cci fa a lu Re la stissa dumanna di li frati. Lu Re nun vu­ lía accunsèntiri: ma lu picciuottu, ostinatu, si vosi metti­ ri a la 'mprisa. Tuttu la juornu furriannu 'n cerca di la filla di lu Re, un la potti truvari mai. Arrivannu a un anno e chinnici Trovo però che ne' secoli passati si dicea pure in Sicilia: Siciliani, manciamaccarruni. Vedi li Canzoni scritte dal P. PAOLO CATANIA e pubblicate da An­ drea Colicchia in Palermo ni lu , vol. VIII, pag. . juorna, si cunfunníu li so' idèghi e si prisenta a lu Re: «Maistà, vollu 'na grazia; mi sièntu accupatu, e vuollu pillari aria fuori la cità.» «Avierti, fillu, ch'avi' sidici juorna di tiempu, e 'nta stu tiempu s'avi a finiri sta cosa.» S'avi misu 'nta la cità, e si metti a passiari. Cci 'ncugna 'na vecchia e lu 'ncuitau tantu ca iddu cci cuntau tuttu lu sò passaggiu. La vecchia cci dissi: «Voscen­ za si nn'avi jiri ni li merìcili, e cci avi a fari na diman­ na di fàricci 'n'àcula d'oru e d'argentu, granni quantu cci stà la sò pirsuna, cu sunetti e sinfunii, e cu dui chiova 'n testa, ca tuccannuli suonanu ca jè un piaciri; poi la càrrica e la fa passari sutta lu Palazzu riali, e lu Re fuor­ si e senza fuorsi si la fa acchianari, e la Riggina la fa vì­ diri a la Rigginotta» Subbitu lu picciuottu si fa fari sta bella àcula, e 'n tiempu vintiquattr'uri l'àcula fu fatta, ca jera 'na machina maistusa. Lesta chi fu, lu picciuottu va a pillari la miellu giuvintù di lu suo bastimientu, e l'avi adduttrinatu comu avievanu a purtari st'àcula. Quattru uomini di chisti s'hannu misu st'àcula supra li spalli, li gienti a filu di spata a guardari sta granni maravilla ca nun si nn'avieva vistu mai l'eguali. Lu Re comu la vitti la vosi acchianata susu; li marinara si facievanu appria­ ri, ma poi cci l'acchianaru, e lu Re cci dietti un bellu cumplimientu. Cu sta gran maravilla si cuminciau a di­ tore. spiegò lu stesso narratore). vièrtiri lu Re, la Riggina, e tutti chiddi di la Curti. Li marinara cci lassaru st'àcula a Palazzu Riali, e si nni jeru. La Riggina, ca la filla la vulía 'stremu beni, avi pri­ gatu lu Re di fari vìdiri stu diliziu a la filla. Lu Re dissi sì, e s'avi pillatu na gran cuoffa, cci avi situatu un mar­ tieddu, 'na cazzuola e 'na martiddina, ed avi scinnutu nni lu suttirraniu unni cc'era la filla; e chiddu chi era dintra l'àcula, chi vidía tuttu lu caminu chi facieva. Scinnieru setti scali; grapièru setti quarti e poi cc'era 'na filora; lu Re cu 'na menza-canna misurau cinquanta canni, e truvau 'na grasta granni. Scinníu cu la Riggina ancora, sina chi arrivau unni jera la filla cu 'n'àutri vinticincu dunzelli tutti aguali a la Rigginotta ca nun si putieva di­ stinguiri. Comu juncieru, cci ficiru sunari 'na bella sin­ funia all'àcula. Ddoppu cci lassanu l'àcula ddà e si nn'acchiananu: e li picciotti tutta la notti si divirtieru as­ sai. A lu filu d'agghiurnari la Rigginotta si la fa purtari a lu sò capizzu; la Rigginotta si curca e s'addurmisci. Lu picciuottu grapi lu sigretu di l'àcula e nesci, si spogghia e si curca cu la Rigginotta. Idda si rispilla; Olà! grida, ma iddu cci attuppa la vucca e cci dici: «Zittu, ca jeu aiu travallatu tantu pri vèniri ccà nni tia. Si tu gridi m'arruini.» La Rigginotta capíu, e tutta la matinata si di­ virtieru. Quannu fu ura di spartìrisi l'unu di l'àutru, idda cci dissi: «Vidi ca quannu mèo patri ti vidi arrivatu ccà, ti metti n'àutru binculu, e ti dici: Ora quannu tu arrivi jusu, hai a distinguiri a mà filla 'mmenzu di vinti­ quattru dunzelli. Tu a primu cuorpu ti l'avi' jiri a 'bbraz­ zari e chissa t'arresta pi mulleri. Vidi ca tutti vinticin­ cu aviemu li scuocchi 'n testa tutti d'un culuri; jeu l'avi­ ju di n'àutru culuri. Un sballari, sai! altrimenti mi pier­ di.» Cu st'accuordu, spuntau lu Suli. La Rigginotta vosi lu cafè e la culazioni bella accumpagnata, pirchì jera stanca di la notti. Manciau la Rigginotta cu la picciuotta, e puoi iddu si 'nchiuìju 'nta l'àcula, e idda cuntinuau a falla sunari, ed era un triunfu. Lu 'nnumani lu patri scinníu a vìdiri la filla, e fàricci acchianari l'àcula. Si nn'acchianau; li quattru marinara si jeru a pillari l'àcula, e si la purtaru, tutti cuntenti ca 'nta l'àcula nun cc'era nuddu sdisàggiu. Appena sghimmàru di Palazzu riali, curreru pi la sò putía, ficiru a muddicalli a muddicalli l'àcula, l'arricamparu, e la jeru a jittari a mari. Lu pic­ ciuottu avi fattu turnari sti marinara a buordu, e iddu s'avi prisintatu a piedi di sò Maistà tuttu malincunusu. Sò Maistà cci dici: «Ebbeni, bellu giuvini, puocu su' li vostri juorni: pinsàticci.» «È nenti, Maistà: ora ciercu teddu, add. di cosa abbonnante, ben fatta, ben messa, ben corredata ecc. che, a pezzi a pezzi, in frantumi. 'n'âtra vota; jeu criju ca sugnu a locu d'eternità; ma prima di muòriri; jeu vuollu fari un tastu pi tutti li mura e li 'ncantuneri di lu Palazzu.» «Sì, fllu miu, pìllati tutta la libirtà chi vuoi.» E lu picciuottu avi misu a girari tuttu lu Palazzu, e tan­ tu tastiau, fina ca arrivau unni iddu sapía lu sigretu. Sen­ ti tubbiari unni cc'era lu tuonu, e lu vosi vìdiri. Lu Re s'accurava; ma lu picciuottu cci dissi: «Vui chianciti lu muru, Maistà; ma jeu aiu a pinsari pi la mia vita.» Sfunnau, e vitti na porta, trova la scala, e scinni e scin­ ni; e ammàtula lu Re dicía: «Bada ca dduocu truovi un liuni!» Iddu vosi scìnniri sempri. Arrivannu a la filo­ ra, si pilla la menza-canna, e, finta ca jucava, misurò li cinquanta canni di tirrenu. A li cinquanta canni, truvò la grasta; la spinci. Lu Re grida: «Nun mi la guastari sta grasta!» ma iddu tirau avanti. Lu Re cci dissi: «Gora tu avi' truvatu a mè filla; ma cc'è ancora 'n'âtra cosa; mè filla è 'mmienzu vintiquattru dunzelli; si tu nun la conu­ sci 'mmienzu a tutti a la prima affacciata, tu cci pierdi la vita.» Si prisièntanu vinticincu dunzelli, tutti vistuti aguali. Iddu guarda la scuocca di n'àutru culuri, e si jetta e si l'abbrazza. Accussì la 'nzirtau. Acchianau susu; lu Vedasi come ni li frasi più innifferenti, lu popolo avi fede ni la vita avveni­ re. palazzo. picciuottu avi fattu vèniri a sò patri, e davanti d'iddu s'avi maritatu a la Rigginotta. Iddi arristaru filici e cuntenti E nui senza aviri nenti. Geraci-Siculo."
  },
  {
    "text": "'Na vota si cunta e s'arriccunta ca cc'era unu putenti riccu, un bellu giuvini riccuni, chi nun avía a nuddu. Comu nun si vulía maritari, fràbbica un granniusu pa­ lazzu chi tinía se' migghia, cu lu gran dinaru ch'avia, e si carruzziava cu la carrozza iddu sulu dintra stu gran pa­ lazzu. E poi cci misi la scrittura chi dicia: «Cu' avi dinari fa chiddu chi voli, Cu' avi bon cavallu va unni voli.» Passa e passa 'na jurnata lu Re, e leggi la scritta. «Ah, 'nca tu (dici) si' cchiù putenti di mia?! Ma talía ccà! o chi tu 'ntra un annu, un misi e un jornu mi dici unni è misa mè figghia, o chi eu ti fazzu livari la testa.» Accussì cci dissi a ddu bellu giuvini, doppu chi lu fici chiamari; e si nni partíu forti currivatu, muzzicànnusi tuttu. Iddu mischinu, lu giuvini, si pigghiau 'bbunnanti còl­ lura di chistu; misi la grunna, 'mbrigghia lu cavaddu, e siddiatu si metti camina, camina a la vintura, fina chi juncíu a un paisi. Comu arriva ddà, si vìttiru 'ntra d'iddi galantomini: «Oh, e vui ch'aviti, poviru galantomu, ca siti accussì siddiatu?» «E ch'hê ad aviri, lassatimi stari! 'Nca eu, accussì ed accussì, sugnu riccu putenti; nun aiu a nuddu, e spincíi un magnu palazzu accussì ed accussì, e cci misi la scrittura; passa lu Re, e si nni pig­ ghia gilusia, e m'annoia, e mi voli livari la testa si nun ci dicu unn'è sò figghia e 'un cci dugnu lu signali.» «Nenti, signuri, è troppu ammaraggiatu vossía e si cun­ funníu! Nn'avi dinari?» «Chi voli diri! Nn'aiu quantu nni vuliti.» «'Nca chissu è nenti: ora cci addit­ tu comu s'avi a fari. Facemu un'àcula d'oru, granni e priziusa, cu lu pizzu e li pedi d'argentu, cu l'occhi di du' petri domanti, 'nsumma tutta 'na massa di ricchizzi, ma cci voli quattru misi pri falla. Ma nenti, signuri meu, tempu e dinari cci voli e la facennu, e tutti cosi su' nen­ ti.» Trabbuccanu quattru misi: dici: «Signuri, l'àcula è lesta!» Ad iddu, a lu giuvini, lu cunsignaru dintra di l'à­ cula; la mèttinu supra d'un carruzzuneddu e la cunnucìa­ un paisi paisi, fina chi battinu a li porti di sò Maistà, nni lu Re. Menti pri mia; lu Re a chistu tali cci vinia pa­ renti strittu, a chistu chi misi dintra di l'àcula a lu bellu giuvini. Hannu junciutu nni lu Re. «Maistà, dici, vi­ diti chi bell'àcula d'oru e d'argentu? Oh si la vidissi mè niputi (ca era figghia di lu Re) chi gioia e festa chi nn'a­ vissi di fari!» «E comu (dici lu Re), chi vuliti chi cci facissi vìdiri com'ora, ca la tegnu ammucciata 'ntra li càmmari sutta terra, pri certu scropu meu?» «Oh, caru parenti Re, dici chiddu: e pirchì nun cci l'aviti a fari vìdiri, ora ca l'aiu purtatu apposta ccà pri farivilla gudi­ ri e dàricci spassu a idda! Tutti l'aggenti acclamanu a 'na vuci: «Ch'è priziusa! ch'è machinusa! chi cosa galanti!» e vu' nun la vuliti fari vìdiri a la Rigginedda.» «'Nca basta, dici lu Re, facemuccìlla vìdiri.» L'hannu trasutu dintra, e la purtaru a vìdiri a la Riggi­ nedda 'nta li càmmari sutta terra. «Oh, ziu meu, ch'è bedda! ch'è priziusa! dicia la figghia di lu Re; nun s'avi vistu mai 'na cosa accussì magna, mancu 'nta la nostra Curti riali!» La sira manciaru, ficiru festa allegramenti e poi si jeru a curcari; e chiddu (lu giuvini), senza diri mancu cíu, aggiuccateddu dintra di l'àcula. Lu ziu, ca era 'ntrinsicu di lu Re, arristau 'nta lu quartu di la Riggi­ nedda, e l'àcula d'oru a lu sò latu. A menzannotti lu ziu tocca la modda, ca cci l'avía cuncignatu iddu, e l'àcula si grapíu: grapi, grapi, e metti a nèsciri fora lu giuvini chi cc'era ammucciatu. «Ivì, ca mi scantu!» dici la fig­ ghia di lu Re. «Zittu la niputi, arrispunni, ca nun è nenti; nun ti scantari ca ti dichiaru tutti cosi, ed è meg­ ghiu pri tia e pri iddu. Chistu bellu giuvini è unu ric­ cu quantu lu mari, è sulu, e fici un palazzu granniusu, longu se' migghia e cci misi lu scrittu accussì e accussì: e pri chistu tò patri lu voli nòciri, e lu voli dicapitatu si 'n capu a l'annu, un misi e un jornu nun cci sapi diri unni si' misa tu e 'un cci duna lu signali. Sarva ad iddu, a stu bellu giuvini, ed è la furtuna di tia.» Allura la Riggined­ da, ca di lu giuvini si nn'avia 'nnamuratu fina 'nta l'ossa, cci va 'ncontru allegramenti; s'avi livatu di lu jìditu l'a­ niera in cui stava dentro l'achila lu giovane). neddu sò domanti e l'avi misu a lu giuvini: «Te', chi­ stu è signali di l'amuri miu.» Quannu fu jornu, lu ziu si susíu; s'hannu licinziatu cu la Rigginedda e cu lu Re, e si nn'avi turnatu a lu sò paisi cu la bell'àcula d'oru. Passàru 'na piccaredda di jorna, e finíu la tempu d'un annu, un misi e un jornu; e lu Re mannau pri lu giuvini riccu. «Ebbeni, mi sai dari risposta ora, o t'âmu a li­ vari la testa?» «Maistà, dici, ccà cc'è lu signali» e cci avi cunsignatu l'aneddu di sò figghia. Lu Re ammin­ nalíu sutta la botta; calau la testa e cci dissi: «Mè fìg­ ghia è tua, ed eu ti la vogghiu maritari pirchì ti tocca. Ora m'addugnu ca hai ragiuni di zoccu canta la scrittura: «Cu' avi dinari fa chiddu chi voli, Cu' avi bon cavallu va unni voli.» S'hannu fattu li spunsali cu gran cuntintizza e festa granni: la giuvina e lu giuvini fôru filici e cuntenti pri tutta quanta la vita, e nui ccà atturniati, cuntannu e sin­ tennu cu li denti munnati. Borgetto."
  },
  {
    "text": "Si raccunta, Signuri miu, ca 'na vota 'ntra 'na cità ccli­ ra 'n (un) parrinu fattu Abbati, ca si mantinía ccu carroz­ zi, cavaddi, stafferi, cocu, mastru di casa, sigritariu, cammareri e tanti e tanti àutri pirsuni, pi tutti li so' ric­ chizzi ca avia. St'Abbati non pinsava a nenti, sulamenti a mangiari, vìviri e dòrmiri. Tutti li parrini ni avèvinu 'na granni immidia e macàri tutti li siculara, e lu chia­ màvinu l'Abbati senza pinseri. 'N jornu si attruvau a passari di stu paisi lu Re e trat­ tinni; a corpu tutti li 'nnimici di st'Abbati jeru ni lu Re e cci lu jeru a 'ncusari, dicènnucci: «Riali Maistà, 'ntra stu paisi cc'è unu cchiù filici di vui, riccuni e chi non cci manca nenti di supra la terra; e si fa chiamari l'Abbati senza pinseri. Allura lu Re sintennu lu fattu pinsau e dissi a tutti chiddi ca cci l'avianu 'ncusatu: «Signuri mei, vaiti­ vinni cuntenti, ca iu cci farò vènirí li pinseri 'ntra brevi tempu a st'Abbati.» A corpu lu Re mannau a chiamari a l'Abbati, e l'Abbati fici 'mpajari la carrozza e poi ccu lu tira-a-quattru iju ni lu Re. Lu Re cci fici 'na bella ricivu­ dine religioso. ta e si lu 'ssittau a sciancu, parrànnucci di tanti cosi. Poi all'urtimata cci spijau pirchì si facía chiamari l'Ab­ bati senza pinseri; e l'Abbati cci arrispusi ca era pirchì iddu si sintía libiru e senza pinseri, e chi a tutti li soi granni 'ntressi cci pinsavanu li so' 'mpigati. E lu Re: «Dunca signuri Abbati, giacchì vui non aviti chi fari, mi fariti lu favuri, di cuntari tutti li stiddi ca cci su' 'n celu, e chissu intra tri jorni e tri notti; e si non lu fariti, sariti certu dicapitatu di la vita.» Lu poviru Abbati senza pinseri a lu sèntiri tali discursu cci cumin­ zau a trimari lu piddizzuni, e pigghiannu licenzia a lu Re si ni turnau a la casa cunfusu e spavintatu di l'attirru­ ri ca avía di 'n coddu. Arrivatu a la casa ed era ura di mangiari, ppi lu fra­ stornu ca avía non vosi mangiari, e subbitu si ni iju ni l'àstricu a guardari lu celu; ma lu puvireddu non potti vì­ diri mancu 'na stidda. Comu scurau e niscèru li stiddi, cuminciau a cuntari, e lu poviru Abbati li scrivía; ma ddà cci scurau e ddà' cci agghiurnau senza aviri nuddu risurtatu. Lu cucineri, lu mastru di casa, li sigritarii, staf­ feri, cucchieri, e tutti li pirsuni di casa, si misiru 'n pin­ seri quannu vìttiru ca lu patruni non mangiava e non vi­ vía e sempri misu ca guardava all'aria. Non avennu chi pinsari, si cridèvinu ca avía nisciutu pazzu. P'accurzari, daccussì cci passàru lu primu, lu secunnu e lu terzu jor­ un senza putiri cuntari li stiddi, e non sapía lu poviru Abbati comu si avía a prisintari a lu Re, ca pi certu lu facía dicapitari. Finarmenti, l'urtimu jornu, 'n (un) criatu sò anticu e fidatu di casa tantu lu cumpriau ca lu patruni cci cun­ tau tuttu lu tinuri e cci dissi: «Iu non aiu pututu cun­ tari li stiddi, e lu Re stamatina mi farà scippari la testa.» Quannu lu criatu 'ntisi tuttu lu fattu, cci dissi: «Non dubitati di nenti, e lassàti fari a mia, ca aggiustu iu lu tuttu.» 'Nfatti iju a 'ccattari 'n (un) grannissimu còriu di voi, lu stisi 'n terra, e poi cci tagghiau 'n pezzu di cuda, mez­ za arìcchia, tantìcchia di sfàusu 'ntra la sciancu; doppu dissi a l'Abbati: «Ora ni ni jemu ni lu Re, e quannu iddu spija a Vostra 'Ccillenza quantu su' li stiddi, Vostra 'Ccillenza chiama a mia; iu stennu lu còriu 'n terra, e poi Voscenza cci dici «Li stiddi di 'n celu su' quantu li pila di stu còriu di voi; e siccomu li pila jittaru cchiù as­ sai, aiu duvutu tagghiari tuttu lu superchiu.» L'Abbati quannu 'ntisi e vitti tuttu lu fattu, s'allargau lu cori, urdinau la carrozza e si purtau a lu servu ni lu Re. Quannu lu Re vitti a l'Abbati, lu salutau e doppu cci dissi: «Aviti adimputu a lu miu cumannu?» «Mai­ stà sì, cci arrispusi l'Abbati; li stiddi su' tutti cuntati.» «Dicitimi quantu su'.» Allura l'Abbati chiamau a lu cria­ fianco (Sfàusu ciò che esce dal livello, dalla dirittura, dal sito d'na cosa.) aiu dovuto tagghiari (dal cuoio) lu soverchio. tu, lu quali purtau lu còriu e lu stisi 'n terra; 'ntantu lu Re non sapennu unni avía a jiri a finiri guardava e sicutava a spijari. Quannu lu criatu avía stisu lu còriu, l'Abbati dissi a lu Re: «Maistà, 'ntra sti tri jorna aiu nisciutu pazzu a cuntari li stiddi, e su' tutti cuntati.» «E 'nsumma quantu su',» cci dissi lu Re. «Maistà, li stiddi di 'n celu su' quantu li pila di stu còriu, e chiddi ca èrinu su­ perchiu cci l'appi a tagghiari, e su' tanti cintinara di mi­ liuni; e si nun vuliti cridiri a mia, facìtili cuntari, ca iu seriamenti vi aiu purtatu la prova». Allura lu Re arristau cu la vucca aperta e non appi chi rispunnirici; sulu cci dissi: «Vaitivinni, campati quantu Nuè senza pinseri, ca vi n'abbasta l'arma;» e ac­ cussì dicennu lu licinziau arringraziànnulu e arristannu lu sò megghiu amicu. L'Abbati si ni turnau a la casa cu lu criatu tuttu a li­ gru e fistanti. Arrivatu intra, ringraziau a lu criatu, lu fici mastru di casa e sò amicu di cunfidenza, assignàn­ nucci di cchiù un'unza a lu jornu di vitaliziu. Acireale."
  },
  {
    "text": "'Na vota s'arriccunta ca cc'era un mircanti; stu mir­ canti avía 'na picciridda, e cci java ogni jornu na a 'ddi­ mannàricci la limosina, ch'avía un picciriddu. Stu mir­ canti cci pigghiò affezioni a stu picciriddu, e cci dissi a la matri: «Bona donna, vui mi lu vuliti dari stu picci­ riddu, ca vi dugnu 'na bona summa di dinari?» Idda cci lu iju a diri a lu maritu, e lu marita cci dissi sì, massima­ menti ca lu mircanti cci avía prumisu ca ogni simana cci lu facia vìdiri. E cci lu purtau. Stu picciriddu criscía nni la putía, e sapía ch'era frati e soru cu la figghia di lu mircanti. Iddu la vulía bèniri cchiù di la pupidda di l'occhi soi. Lu tempu passa; Pip­ pinu, ca iddu si chiamava Pippinu, addivintò granni. 'Na jurnata a sò patri cci veni 'na chiamata, ca lu vulía lu Re. Lu mircanti cci dissi: «Pippinu, io hê pàrtiri; tu resti a guardari li 'ntressi; ti raccumannu a tò soru.» Lu mircanti partíu e iju nni lu Re; Pippinu ristò cu la soru; e ogni jornu si facìanu tanti carizzi, ch'era 'na cosa straurdinaria. 'Na jurnata di Duminica mentri s'abbraz­ zavanu e si vasavanu, si nni addunau 'na Principissa chi stava 'n facci d'iddi. Allura pinsò a lu mali; dici: «'N vinennu lu mircanti, io cci l'hê cuntari sta cosa.» Comu lu mircanti turnau, la Principissa lu mannò a chiamari, e cci cuntau lu tuttu. Lu mircanti 'n vidènnusi rimpruvira­ tu di la Principissa, va a la casa 'nculuratu, pigghia la menza scusa e nni manna a Pippinu di la putía. Idda sa­ pennu ca lu patri nni mannò a sò frati, si misi a fari un casa di diavulu. Jamu a Pippinu. Pippinu comu nni fu mannatu, si iju a fari surdatu. La figghia di lu mircanti vinni a sapiri sta cosa, pigghia 'na bona summa di munita d'oru, si vesti d'omu e lassa la casa di sò patri. Comu si nni iju, si iju a scriviri pi surdatu nni lu stissu Riggimentu di Pippinu. Prummisi dinari, finta ca fici valintizzi ammazzannu latri chi l'assartàru, e avanzò Capurali. Ddoppu quar­ chi misi, 'n'âtra valintizza; misi li 'mpegni, e avanzò Sar­ genti. 'Sennu chi fu Sargenti, appi lu pinseri d'essiri avanzatu Tinenti. Prumisi 'n'âtra summa e fu avanzatu Tinenti. Comu fu Tinenti cci tuccava la càmmara nna lu stissu palazzu di lu Re; e cci tuccava lu trabbanti; misi a firriari lu Riggimentu, e si pigghiò pi trabbanti a Pip­ pinu. Pippinu la putía canusciri? 'Nta la càmmara, idda cci cuminciò a 'nsignari li versi di la casa, e cci dici: «Li vidi sti stivaletti? na l'ap­ pulizzíi tu, e na l'appulizzíu io.» Fu ura di lu pranzu; e lu Tinenti si lu fici assittari cu iddu; e a Pippinu macàri cci paría malu ca lu sò Tinenti cci dava sta cunfidenza. A la finuta di manciari cci detti dudici tarì: «Te', Pip­ pinu, va divèrtiti.» A Pippinu cci vinni lu cori. ficiale). La sira, Pippinu si iju a curcari; lu 'nnumani, la stissa cosa; poi cci dissi: «Pippinu, tu cu' si'? com'è ca si' surdatu? Cuntami lu tò passaggiu.» E lu Pippinu cci cuntò tuttu lu passaggiu. Quannu arrivò a parrari d'idda, lu Tinenti cci dissi: «E tu la vulivi beni a idda?» «Sicuru ca la vulía beni; ma allura la vulía bèniri comu 'na soru mia, pirchì io nun sapía ca idda 'un m'era soru.» Idda cci detti n'âtri dudici tarì, e lu fici jiri a caminata. La sira: «Pippinu, a locu di cunzàriti lu lettu sulu, conzatillu allatu lu mio.» Lu trabbanti fici comu cci ur­ dinau. La notti idda si cci svilau; finíu. Ddoppu jorna lu Tinenti fu malatu. La panza cci 'ngrussava; e pi jucari dicìanu: Lu Tinenti è prenu! lu Tinenti è prenu! Ma lu dicìanu pi jucari. Versu li setti misi la malatia sicutava, la panza unciava sempri; dicinu li medici: «È trupicía.» Vinniru li novi misi, a lu Tinenti cci vìnniru li dulura; dicinu li medici: «Chi si pò fari? comu si percia, ca è mortu?...» Mentri li me­ dici lu spiranzaru, lu Tinenti figghia, e fa un beddu figghiu màsculu. La cosa si sappi; 'nta lu Palazzu dicia­ un: «Figghioli, lu Tinenti figghiau! lu Tinenti fg­ ghiau!» Iju a l'aricchia di lu Re; e lu Re si mannò a chia­ mari a lu trabbanti; iddu si putía ammucciari? Cci cun­ tau na di tuttu. Lu Re fici scriviri a lu patri di la pic­ paracentesi. ciotta, e lu fici vèniri. Veni lu patri, si maritau la figghia cu Pippinu, e si li purtau cu lu picciriddu a la casa c'un gran cumprimintuni di lu Re. Iddi arristaru maritu e mugghieri E nuàtri comu li sumeri. Palermo."
  },
  {
    "text": "Si cunta e si raccunta a lor Signuri ca cc'era un Re e 'na Riggina. Stu Re era affiziunatu assai di un Principi; la Riggina affiziunata di la mugghieri di stu Principi; e si stimavanu tantu chi quasi quasi tutta la vita di stu Principi e sta Principissa passava sempri a Palazzu. La sira facìanu 'na longa cummirsazioni, e lu Principi e la Principissa eranu custritti, a notti avanzata, di ritirarisi a lu sò palazzu. 'Na vota la Riggina cci dissi a lu Re: «Maistà, a mia mi pari piatusa la Principissa, ca 'nta la notti avi a nèsciri pi ritiràrisi a la sò casa. A mia mi pa­ rirría megghiu chi cci dassimu un quartu 'nta lu nostru Palazzu: ammenu l'avemu sempri vicini.» Lu Re cci ri­ spusi. «Sì, è bona la tò pinsata. Dumani io cci nni parru a lu Principi.» La matina, comu arrivau lu Princi­ pi, lu Re cci dissi: «Principi, sai chi avemu pinsatu? io ti vogghiu dari lu megghiu quartu di la mè Palazzu: ammenu accussì semu 'nsèmmula, e la Principissa stà sempri 'n cumpagnia cu la Riggina.» Lu Principi, cun­ tintuni, si nni va nni sò mugghieri, e cci dici: «Princi­ pissa lu sai ca lu Re 'nni voli 'nta lu sò Palazzu.» La Principissa cuntenti, si priparau pi jirisinni a Palazzu. Nun si pò cuntari l'amuri chi tutti quattru si purtavanu. 'Nta lu cursu di lu tempu nesci gràvita la Riggina, e ne­ sci pura gràvita la Principissa. Accuminciaru tutti dui a priparari li cusuzzi di primu nasciri. Quannu vinni lu tempu di parturiri, la Riggina feci 'na bedda figghia fim­ mina e la Principissa un beddu figghiu màsculu. La Rig­ gina cci misi di nnomu Fiurina, e la Principissa a lu sò picciriddu cci misi di nnomu Ardanti. Sta Riggina e sta Principissa sempri passavanu lu sò tempu 'nsèmmula cu sti dui picciriddi. Li picciriddi cri­ sceru 'nsèmmula tuttidui. Quannu fôru grannuzzi, l'amu­ ri chi si purtavanu nun si pò cuntari. Li patri e li matri chi si cumpiacìanu di vìdiri a sti picciriddi chi s'amava­ un comu fratuzzi e suruzzi. La 'mmidia è 'nta li pari, e l'àutri curtiggiani nun si pu­ tìanu dari paci, a vìdiri l'amuri di stu Re chi avía a sti Principi. 'Na vota unu di chiddi, lu cchiù capu di li 'mmi­ diusi, si prisenta a lu Re, e cci dici: «Maistà, io v'aiu a diri na cosa. Nui tutti semu dispiaciuti di vìdiri la 'Nfantina accussì affiziunata cu lu picciriddu di stu Prin­ cipi. Un jornu vi sintiti diri, ca chisti dui si vonnu l'unu di l'àutru. Lu Re nun cci la detti a vinta; anzi cci dissi ca 'nta lu sò Palazzu iddu era patruni di fari e sfari tuttu chiddu chi vulía. Ma 'nta lu stissu tempu lu Re cci fici suppa, e dissi 'nta iddu: «Raggiuni avi!» Un jornu avvisau a la Riggina di tinìrisi ritirata la 'Nfantina, e nun la fari trattàri cu Ardanti, pirchì ora era grannuzza. Si chiamau poi a lu Principi, e cci dissi: «Principi, ritìrati a tò figghiu; pirchì nun stà cchiù beni, chi jucàssi 'nsèmmula cu mè fgghia.» Lu Principi cci lu dissi a la Principissa. Lassamu ad idda, e turnamu a Fiurina. Fiurina comu nun si vitti Ardanti, accuminzau a chiànciri, dicennu: «Io a Ardanti vogghiu! Ardanti vogghiu!» La matina quannu cci dèttiru la culazioni, idda cci dissi: «Nun vogghiu culazioni! tannu io fazzu culazioni, quannu la fazzu nsèmmula cu Ardanti!» Si nni iju 'nta lu quartu di la Principissa, e si iju a pigghiari ad Ardanti pi la manu, e ficiru 'nsèmmula la culazioni. Appena Ardanti si arriti­ rava, idda, unni era era, curría, e si lu java a pigghiari. Lu Re 'na vota li vitti arrèri 'nsèmmula, si stizzau, e chiamau a lu Principi, e cci dissi: «Principi, giacchì tu non ti vôi ritirari a tò figghiu, ti nni nesci di lu mè Pa­ lazzu.» Lu Principi cci rispusi: «Maistà, 'un è curpa nostra. È la 'Nfantina chi si veni a pigghiari a nostru fg­ ghiu.» «Allura, dissi lu Re, livamuccillu di davanti l'occhi.» E lu Principi e la Principissa cu lu picciriddu si nn'àppiru a jiri di lu Palazzu. Ardanti, comu si vitti divisu di Fiurina, si chiuìju 'nta 'na càmmara, e nun vosi nèscirì cchiù. La matri cci dicía sempri di nèsciri, di allianàrisi, e iddu 'un ni vulía sèntiri nenti. Vinianu l'amici a circallu, e iddu nun vulía riciviri a nuddu. Lassamu ad Ardanti 'nta sta dispirazioni, e pigghiamu a Fiurina. Fiurina appena 'ntisi ca si nn'avianu jutu lu Principi e la Principissa di lu Palazzu, e chi avía pirdutu ad Ardan­ ti, si chiuìju puru idda 'nta 'na càmmara, e mancu si vu­ lía riciviri lu manciari. Li pirsuni chi cci purtavanu lu manciari, cci lu javanu a diri a lu Re. E lu Re arrispun­ nía: «Lassàtila mòriri!» Tantu ca Fiurina, dispirata, si stracància d'omu, càpita 'na pistola, si fa 'nsiddari un bellu cavaddu e si nni va a lu Palazzu d'Ardanti. Fa dari la 'mmasciata a la Principissa, cu diri ca cc'era n'amicu d'Ardanti chi cci vulía parrari di summa primura. La matri tutta cuntenti cci manna la 'mmasciata a lu fig­ ghiu. Lu figghiu 'un vulía vìdiri a nuddu, e la Fiurina cci trasíu un vigghiettu di sutta la porta, e 'nta lu vigghiettu cc'era: «Gràpimi, ca io sugnu Fiurina.» Comu fu cu Ardanti, idda s'avía pruvistu di cosi di manciari, e cci dissi: «Ardanti, manciamu, e poi fujemu!» Accussì ficiru, Ardanti fici sèntiri a la Principissa ca si vulía fari 'na caminata cu dd'amicu. La matri, cuntintuna, cci ac­ curdau lu pirmissu. Fiurina cci dissi ad Ardanti: «Nuàtri semu libbiri: io ti portu 'nta un Palazzu 'n cam­ pagna, di mè patri. Tu 'un hai ad aviri nuddu timuri; pir­ chì mè patri a mia nun mi pò fari mòriri, pirchì avi a mia sula.» Arrivaru 'nta ddu Palazzu. Ddoppu un mu­ mentu vidinu vèniri surdati. Dici Fiurina: «Ardanti, stannu vinennu li surdati di mè patri; e stannu vinennu pi pigghiàrisi a mia. A mia mè patri un avi chi mi fari: ma a tia sì. Scinni pi lu suttirraniu, scappa e ti nni vai; te' ccà st'aneddu, io nun mi maritu cu nuddu si nun aiu a tia.» Si dèttiru la manu, e Ardanti scappau. Arriva­ ru li surdati, idda si fici avanti, e cci dissi: «Lu sàcciu ca viniti pi pigghiarivi a mia. Io sugnu ccà.» Risposta di lu Ginirali: «Io aiu ordini di vostru patri di purtari­ vìcci attaccata a la cuda di lu cavallu. Io chistu nun lu fazzu; vi mittiti a lu mè latu, e io vi cci portu.» Arrivan­ un a Palazzu lu Ginirali cci prisenta la figghia. Lu Re comu la vidi, cci vôta un timpuluni, e poi duna ordini chi la jìssiru a jittari 'nta lu suttirraniu, cà iddu nun la vulía vìdiri cchiù. Poi manna a pigghiarisi lu Principi e la Principissa, li fa jittari 'nta un funnu di càrciari, dicen­ un chi tannu iddi niscìanu di ddà quannu cci cunsigna­ vanu ad Ardanti. Cunsiddirati lu cori di stu poviru patri e matri, jittati 'nta 'na priciuni, e senza sapiri nè nova nè vecchia di sò figghiu! Lassamu ad iddi 'nta stu misiru statu, e jamu a truvari ad Ardanti. Ardanti truvau lu modu e la manera di nèsciri di lu suttirraniu, assemi cu lu sò cavaddu, e si nni iju a 'na spiaggia di mari. Ddà trova un bastimentu, si fa chiamari a lu Capitanu, e cci dissi si lu vulía purtari cu iddu pirchì era custrittu a pàr­ tiri. Lu Capitanu vidennu ddu beddu giuvini, lu fa 'mmarcari, e si lu porta. Arrivatu a la sò cità, Ardanti si iju a prisintari a lu Palazzu di lu Re, e dissi chi era fura­ steri, e prigau lu Re si lu vulía accittari a Palazzu, o dà­ ricci quarchi 'mpegu. Stu Re comu lu vitti, ristau mara­ vigghiatu di li so' belli maneri, e l'accittau comu un fig­ ghiu; e a picca a picca lu misi a fari quasi patruni nni lu Regnu; vidennu poi chi lu giuvini cci purtava li così 'n chianta di manu, lu fici patruni assolutu. 'Na jurnata si lu chiamau, e cci dissi: «Figghiu mio, io sugnu vic­ chiareddu, io ti cunsignu tutti li me' Stati, tutti li mei scritturi; fa tu, e lu Signuri ti ajuta.» Ardanti, cu cchiù 'mpegnu accuminciau a guvirnari. 'Na vota esaminannu certi carti trova un grossu debitu chi aveva a pagàricci lu Re, patri di Fiurina. Comu vitti sta cosa, cci dici a lu Re chi iddu avía a 'ntimari 'na guerra. Lu Re dumannau: «Ma a cui sta guerra?» «A lu Re comu dicissimu di Spagna, ca vi divi dari 'na gran summa di dinari.» Lu Re cci rispunni: «Figghiu miu, tu nun si' lu patruni di fari chiddu chi vôi? fa tu ca si' giudiziusu.» Ardanti subbitu scrivi a lu patri di Fiurina, o pagava lu debbitu, o la guerra. Arri­ vannu sta littra a chiddu Re, la leggi, e cci rispunni ca iddu nun putía pagari stu debbitu; si cci vulìanu fari la guerra, cci l'avissiru fattu; iddu era pronti. Ardanti com'appi la risposta, si priparau pi la guerra. Si misi a la testa di l'esercitu; lu patri di Fiurina priparau lu sò eser­ citu, e si misi puru a la testa di li so' surdati. Arrivannu a lu puntu di cummattìrisi, Ardanti purtava sempri vitto­ ria, e 'nta 'na battagghia fici priciuneri a lu patri di Fiuri­ na. A Palazzu, Ardanti 'un lu trattava di priciuneri; lu fa­ cía sidiri a tavula cu iddu 'nsèmmula cu lu Re, chi già sapía tutti li disgrazii di Ardanti. 'Na jurnata 'ntricciannu discursi, lu Re ca avía comu un figghiu ad Ardanti, cci spija a lu patri di Fiurina si avia figghi. Iddu, suspiran­ un, cci dici chi nn'avia na; ma chi era 'na spina a lu sò cori. «E pirchi?» cci dumannau l'àutru Re. «Eh Maistà, pirchì avía amuri a lu figghiu d'un Principi di lu mè Regnu; cci hannu vinutu tanti pirsuni riali pi matri­ moniu, e idda ostinata chi voli a stu figghiu di Principi, e si cuntenta stari jittata dintra un suttirraniu...» Si vôta lu Re vincituri e cci dici: «Ebbeni, Maistà, videmu si idda si pirsuadi, pirchì io aiu tantu piaciri di dàricci a mè figghiu» (ca lu Re dicía ca stu giuvini era figghiu sò). «Nenti, Maistà! nun si pirsuadi nè ora, nè mai.» Rispusi allura lu giuvini: «Si Sò Maistà l'avi a pia­ ciri, io mi 'mmarcu, e vaju a viju si la pozzu pirsuadiri io.» Lu Re: «Tantu piaciri; si putiti pirsuadilla, mè figghia sarà vostra.» Ardanti si 'mmarca, arriva a lu Pa­ lazzu di Fiurina cu 'na littra di lu patri. Comu arriva a Palazzu fici sapiri ch'era mannatu di lu patri di la Princi­ pissa; e chi duvia parrari cu la 'Nfantina. Subbitu scin­ níu 'nta lu suttirraniu. Fiurina fu custritta a ricivillu, e Ardanti cci dissi: «Altizza Riali, io sugnu figghiu di lu Re, chi avi priciuneri a vostru patri. Si vui lu vuliti libbiratu, aviti a 'ccittari a mia pi maritu.» Idda chian­ cennu pi la pena di lu patri, rispusi: ca nun putia accitta­ ri pirchì cci avia datu la sò parola ad un giuvini, e si cuntintava chiuttostu mòriri, chi mancari di fidi. Si vôta iddu, e cci dici: «Ebbeni, si vui lu vidissivu, lu canu­ scissivu a stu giuvini?» «Io lu canuscissi, ma cu' sa s'è vivu!...» A sta cosa Ardanti si svilau, e cci cuntau tutti li so' passaggi, e cci mustrau l'aneddu chi cci avia datu quannu s'avianu datu parola. Idda, a chistu, si cci jetta a lu coddu e figuràmunni la gioja. Ardanti scrivi subbitu a lu Re chi accetta lu matrimo­ niu; lassa a Fiurina, e curri a scarciarari lu patri e la ma­ tri: si 'mmarcanu tutti quattru e fannu vela. Arrivatu chi fu a lu Palazzu, cunsigna Fiurina a sò patri dicènnucci ca a stentu l'avia pututu pirsuadiri. Si fici un gran cummitu, e 'mmenzu di lu cummitu chiddu Re chiamau di nnomu ad Ardanti. Lu Re patri di Fiurina sintennu stu nnomu: «Tu Ardanti si'?» «Ardanti Ardanti! rispusi lu giuvini. Ardanti! Aviti fattu 'mmicchiari a mè patri e a mè matri 'nta un funnu di càr­ ciari. (E dicennu chistu cci prisenta lu Principi e la Prin­ cipissa.) «Viditi comu sunnu arriddutti?!» L'urtima pa­ rola chi potti diri lu patri di Fiurina fu: «Dunca tu Ar­ danti si'?!..» E dicennu sta parola, cadi, e mori. Palermo."
  },
  {
    "text": "Cc'era 'na vota un Re; stu Re 'na jurnata iju a caccia cu tutta la sò sirvitù. Mentri java cacciannu s'annègghia lu tempu e accumenza a chiòviri l'acqua pìsuli pìsuli. Curri di ccà, curri di ddà: si spersiru tutti, e lu Re si iju a ricuvirari 'ntra 'na casina sularina, unni attruvau un vic­ chiareddu ca cci detti alloggiu, e cci asciucau li robbi. La notti mentri lu Re era menzu appinniccatu, senti ca lu vicchiareddu parrava a vuci forti. Affaccia e nun vidi a nuddu: «Cu cui parrati, bonu vecchiu?» cci spija lu Re. «Io parru cu li pianeti.» «E chi cci di­ citi a li pianeti?» «Cci dicu ca li ringraziu di la grazia chi m'hannu fattu!» «E chi grazia v'hanno fattu?» «M'hannu fattu la grazia ca figghiau mè mugghieri e fici un màsculu; figghiau vostra mugghieri e fici 'na fimmi­ na: e stu màsculu e sta fimmina quant'è ura hannu ad es­ siri maritu e mugghieri!» «Ah vecchiu fitusu! dici lu Re; e com'hai lu curaggiu di diri sti cosi a la prisenza mia! Dumani nui parramu!» E tuttu abbiliàtu si iju a curcari. La 'nnumani àutru pinseri non appi chi di vistìrisi e turnari a lu Palazzu. Caminannu caminannu, 'ncontra a li so' Cavaleri e Maggiordomini; cci dici a unu: «Curri a Palazzu e sammi a diri s'è veru ca la Riggina parturíu.» Lu Cavaleri curri, e 'ntra un vìdiri e svìdiri fu ddà. «Maistà, la Riggina parturíu, e fici 'na bedda fg­ ghia fimmina!» Lu Re capíu e 'un cci parsi l'ura di tur­ nari a lu Palazzu. Comu junci: «E cu saluti, Maistà! E cu saluti!» Tutti cci fannu festa. Acchiana, vidi la pic­ ciridda, e ordina chi cci purtassiru subbitu, pena la vita, tutti li picciriddi nati e vattiati dda jurnata nna la cita­ ti. Li servi ubbidiscinu: e mancu passò un'ura ca attru­ varu un picciriddu, figghiu di 'na signura, ca avía na­ sciutu dda stissa jurnata. La matri nun cci lu vulía dari: ma poi sintennu ca lu vulía lu Re, strincíu li denti e cci lu detti. Comu lu Re appi stu picciriddu cumanna ca lu purtassiru 'nta un voscu, ddà l'ammazzassiru e cci nni purtassiru la lingua a Palazzu. Cumannu di Re, 'un si nni pò fari di lu menu. Li servi si lu pigghiàru e si nni jeru 'nta un voscu luntanu di la citati pi ammazzari ddu picciriddu. Comu fôru ddà, dici unu d'iddi: «Ma chi daveru l'avemu a scannari a stu 'nnuccinteddu?! Lu sai chi ti dicu? dici a lu cumpa­ gnu ccà cc'è un cani: ammazzamulu, cci scippamu la lingua, cu lu sangu vagnamu la cammisedda di lu picci­ riddu, e a iddu lu lassamu vivu: e poi cci pensa Diu.» «Bella bella!» dici lu cumpagnu: e accussì ficiru. Lassamu a iddi, ca cci purtàru la lingua e la cammi­ sedda a lu Re cu dittu ca eranu di lu picciriddu, e pig­ ghiamu a lu picciriddu ca arristau ddà a chianciri a chiantu ruttu. Succedi ca si trova a passari di stu voscu un signuri ca era un mircanti 'smailitu chiamatu Giu­ mentu. Stu mircanti java a caccia, e comu senti lamenti 'ncugna e trova stu picciriddu ca di lu chiantu chi facía nun avía paci. «Oh mischineddu!» dici lu Giumentu, e si lu pigghiau. Comu la mugghieri lu vidi aggirari pre­ stu di la caccia, dici: «Cc'è cosa?» «Nenti, rispun­ ni iddu, fici 'na bella caccia: truvai stu picciriddu e l'aiu purtatu ccà: nuàtri, figghi un' nn'avemu: lu Signuri nn'avi mannatu chistu.» Stu picciriddu comu criscíu fu misu a la scola, e appi tutti sorti di 'nsignamenti. Quannu arrivau, comu dicissi­ mu, a l'aitati di vint'anni, cci dici lu patri: «Figghiu mio, io ora sugnu fattu grannuzzu: tu si' fattu spuntulid­ du: sai chi facemu? io ti passu tutti li carti, tutti li cun­ ti, tutti li gioj a tia, e lu mè nigoziu lu sècuti tu.» «Sissignura» cci arrispunni lu figghiu (ca iddi, lu mir­ canti e la mogghi, l'avìanu comu un figghiu, e iddu, pi parti sua, l'arricanuscía comu patri e matri). Dunca si pripara baulli, casci, valìggi, e parti cu li soi servi pi stu munnu munnu. «Ssabbinidìca, Papà; ssabbinidìca, Mamà!» «Addiu, figghiu mio.» «Addiu.» E partíu. Camina camina, firría ccà, visita ddà, juncíu nni la Spagna. La nnuminata di stu gran mircanti junci a lu Palazzu riali, e lu Re lu manna a chiama pi vì­ diri li giuali chi avi. Stu Re cu' era? Era chiddu stissu ch'avía datu ordini d'ammazzari a lu picciriddu. Chiama la Rigginedda, ca già era 'na bedda figghia, e cci dici: «Veni a vidi si cc'è qualchi cosa chi ti piaci.» La Riggi­ nedda comu vitti a stu beddu giuvini 'un appi cchiù te­ sta: si nni 'nnamurau bottu 'ntra bottu. «Chi hai, fig­ ghia mia?» «Nenti, Papà.» «Vôi quarchi cosa? parra.» «Nenti, dici idda, nun vogghiu giuali, nun vogghiu petri priziusi: io vogghiu a stu beddu picciottu.» «E vui, cui siti?» cci dici lu Re a lu mir­ cantolu. «Io sugnu figghiu di Giumentu, mircanti 'smailitu, cci rispunni lu mircantolu, e vaju firriannu lu munnu munnu pi 'mprattichìrimi di lu nigoziu, ca me patri è vicchiareddu e nun pò sicutallu cchiù.» Lu Re pensa, pensa; poi dici a lu mircantolu: «Vi cuntintati di pigghiàrivi a mè figghia pi mugghieri?» Iddu ca puru si nn'avía 'nnamuratu, cci dici: «Si tantu Vostra Mai­ stà l'avi a piaciri, e mè patri e mè matri lu vonnu.» «Curri a la tò casa; e torna subbitu.» Lu giuvini parti, junci a la casa e cci cunta lu tuttu a sò patri e a sò matri. Comu finisci stu discursu, sò matri na fu e cento si fici: «Nenti, dici, nun sàcciu nenti! mentri ca tu ti 'nnamu­ rasti di ssa Rigginedda, vattìnni, ca io nun ti vogghiu cchiù a la mè casa!» «Ah, matri mia, e chi v'aiu fat­ tu io?» «Chi matri e matri! Quannu mai io aiu statu matri tua!» «Comu! vui nun siti mè matri?!» «Io?! Io nun ti canùsciu.» E ddocu cci cunta tuttu lu passatu, ca a ddu poviru disgraziatu cci stava scattannu 'na vina di lu pettu pi la còlira. Comu finíu lu discursu, idda cci dissi: «Ccà cc'è dinari, robbi, tuttu chiddu chi vôi: lassami cu la mè paci e vattinni.» Ammàtula lu figghiu prigava a lu patri: lu patri cci dissi: «Nun aiu chi ti fari: mè mugghieri voli accussì: e accussi s'avi a fari.» Lu poviru giuvini afflittu e scunsulatu parti. Camina, camina, la prima sira cci scura nna un voscu sulitariu, ca a sulu taliallu facía scantari. 'Ncugna sutta un arvulu e si jetta 'n terra chiancennu e suspirannu: «Ah matri mia, e comu aiu a fari? sulu e scunsulatu! Ah armuzza di mè matri, e cunsulatimi vui stasira.» Puvireddu, san­ gu 'un n'avía cchiù 'nta li vini. Mentri facía stu rancùru cu' cci accumpari? un vicchiareddu cu tantu di varva, e cci dici: «Chi hai, figghiu mio?» «E chi aiu ad aviri? Haju la mè mala sfurtuna.» E ddocu cci cunta ca iddu era figghiu d'un mircanti 'smailitu, ca s'avia a pig­ ghiari la figghia di lu Re di Spagna, e ca sò patri e sò matri nni l'avianu mannatu di la casa cu diri ca iddu nun cci vinía figghiu, pirchì l'avìanu truvatu 'nta 'na campa­ gna sularina. «E chi paura hai? cci dici lu vicchiared­ du. Io sugnu tò patri, e ora t'ajutu io.» Lu giuvini ca lu vidi tuttu sfardatu, lu talía e cci dici: «Vui mè patri? Criju ca vi lu sunnàstivu!» «Sì, figghiu mio: io sugnu tò patri. Si tu veni cu mia, fai la tò furtuna: masinnò si' persu.» Lu giuvini lu taliau occhi 'ntra occhi, poi dissi 'nta iddu: «Si restu ccà, persu cci sugnu: si vaju cu iddu, chi cci pozzu perdiri? Jàmucci!» Munta a cavallu ca iddu avía un bellu cavallu iddu 'n sedda, lu vecchiu 'n gruppa: e fôru 'nta la Spagna. A Palazzu a stu giuvini lu canusceru, e lu ficiru tràsi­ ri. Comu arrivau nni lu Re, cci dici iddu: «Maistà, chistu dici ch'è mè patri.» «Tò patri? st'omu misiru e pizzenti? E com'hai l'ardiri di vinìriti a pigghiari a mè figghia?» «Maistà sì, cci dici bottu 'ntra bottu lu vec­ chiu; io sugnu sò patri. Io sugnu chiddu vecchiu ca quannu vui 'na vota jistivu a caccia e vi vinistivu a 'rri­ parari nni la mè casa, parrai cu li stiddi e vi dissi ca avía parturutu mè mugghieri e avía fattu un figghiu màsculu, vostra mugghieri figghia fimmina, e stu màsculu e sta fimmina avìanu ad esseri maritu e mugghieri.» Comu lu Re senti stu discursu, sata 'ntra l'aria e cci dici: «Fora di ccà, vecchiu fitusu, ca hai lu curaggiu di vinìrimi a 'ncuitari fina ccà!» Comu lu vecchiu si senti diri sti pa­ roli, si leva li robbi sfardati di sopra e cumparisci cu lu tusuni di 'Mperaturi. Vulistivu vidi altura! Lu Re si cci jetta a li pedi: «Pirdunu, Sagra Curuna, io nun sapía cu' èravu. Ccà cc'è mè figghia, facitinni chiddu chi vuli­ ti.» A stu parrari lu 'Mperaturi cci cunta tutta la storia sua, comu qualimenti iddu era un 'Mperaturi chi java spissu pi lu munnu, la mugghieri a 'na banna e iddu a 'n'àutra, e dda vota chi parrau cu li stiddi e li pianeti già sapía zoc­ cu avía a succediri.» Ddocu s'abbrazzanu, si vasanu e puntanu lu matrimo­ niu. Ma lu figghiu dissi: «Vuàtri siti cuntenti, ma io nun aiu paci 'nta lu mè cori. Io vogghiu a mè patri e a mè matri, chiddi chi mi hannu fattu di patri e matri.» «Subbitu servi, cavaleri, dici lu Re, curriti tutti, jiti a pigghiari lu patri e la matri di mè jènnaru lu mir­ canti 'smailitu chiamatu Giumentu, e purtatili ccà.» Li servi vannu, e ddoppu jorna li portanu. Comu jùncinu, lu figghiu cci fa 'na gran festa: si cci accìccia a lu coddu e cci dici: «Ah! patri mio, ah! matri mia; la vostra ti­ rannia fu la mè furtunà. Io mi pigghiu la Rigginedda, ma vuàtri aviti a 'rristari ccà cu mia.» Iddi si misiru a chian­ ciri pi la tinnirizza: e nun sappiru mancu diri 'na parola. Lu figghiu di lu 'Mperaturi e la figghia di lu Re si mari­ taru e si fici un gran fistinu pi tutta la citati. Iddi arristaru filici e cuntenti, Nui semu ccà e nni munnamu li denti. Palermo."
  },
  {
    "text": "Cc'era 'na vota un Re e 'na Riggina. Stu Re e sta Rig­ gina aveva unica figghia; e siccomu sta picciotta avía 'na bedda trizza di capiddi, nun vulía 'nningari a nuddu pilucchieri. 'Na jurnata, mentri si pittinava, trasi 'na palumma, af­ ferrasi la pittinissa e scappa. «Olà! olà! la palumma si pigghiò la pittinissa!» grida la Rigginedda; ma nun cci potti fari nenti, pirchì la palumma spiríu. Lu 'nnuma­ ni, a li vinquattr'uri, torna la palumma; afferrasi lu 'ntriz­ zaturi, e scappa. «Olà, olà! la palamma m'arrubbò lu 'ntrizzaturi!» A li tri jorna, avía appena finutu di pitti­ narisi, mentri si stricava li manu e avía la tuvagghia jit­ tata darreri li spaddi, scinni la palumma, cci afferra la tuvagghia e scappa. Sta picciotta, currivata, pigghia 'na scaletta di sita, si cala, e va appressu sta palumma. La palumma, attrivita, nun fuija; ma comu la vidía vicinu, pigghiava lu volu, e si java a pusari ora ccà ora ddà. Fi­ guràmunni lu currivu di la picciotta! La palumma si 'mmuscau 'nta un voscu; chidda, dappressu; la palumma si 'nfilò 'nta 'na casina sulitaria di campagna; e chidda, dappressu. Comu la Rigginedda trasi, vidi un beddu giu­ per istrigari i capelli, e mezzo a denti fitti per nettarli e lisciarli. nodano li trecce di' lor capelli, intrecciatura. vini e cci dici: «Aviti vistu tràsiri 'na bedda palumma cu 'na tuvagghia 'mmucca?» «Sì, cci arrispunni lu giuvini; e la palumma sugnu io.» «Vui?!» «Sì.» «E comu?» «Li fati mi 'nfataru, e tannu pozzu nè­ sciri di ccà, quannu tu stai un annu, un misi e un jornu a lu Suli e a lu sirenu, siduta a 'na finestra di sta casina: l'occhi sempri a la muntagna di ccà 'n facci, supra di mia, e io tornu a 'ddivintari 'na palumma. 'Un fazza ca si mi vidi 'mmanu a li fati vistutu comu omu, fai strilli! masinnò peju è lu tò.» La Rigginedda s'assetta a la fine­ stra, la palumma pigghiò lu volu, e si iju a pusari supra la muntagna. Passa lu primu jornu, lu secunnu, lu terzu, passanu li simani, sta picciotta ch'era di lignu! addivintò nìura comu la pici. Passannu l'annu, lu misi e lu jornu, la palumma addivintò omu, scinni di la muntagna e va a la casina. Comu vidi accussì nìura a la Rigginedda: «Ppuh! chi si' làdia! (e cci sputa 'n facci). 'Un ti nn'af­ frunti di fàriti accussì smostra p'un omu?» e nni la man­ na. Povira picciotta, si 'ntisi mòriri; subbitu si nni va 'nta 'na campagna e si menti a chianciri a chiantu ruttu. 'Nta mentri chianci, passanu tri fati. «Chi hai?» «E chi aiu ad aviri! accussì e accussì.» E cci cunta la sò mala vintura. «Nun ti dubbitari, cci dicinu iddi: ca sempri accussì nun pôi arristari.» La soru granni di sti fati cci passa la manu 'nta la facci e la picciotta addivintò bed­ da, cchiù bedda di lu Suli; l'àutri cci déttiru, na 'na cosa e l'àutra 'n'àutra; e si la purtàru cu iddi. Camina camina, unni si jeru a 'rridduciri? a la citati unn'era Re ddu giuvi­ ni. Comu jùncinu, si fannu fari 'nta un vìdiri e svìdiri un palazzu megghiu centu voti di chiddu di lu Re: iddi fin­ cennu di servi, e idda patruna chi cumannava di 'na vera 'Mperatrici. Ddoppu du' jorna lu Re si trova a 'ffac­ ciari:, vidi sta maravigghia di stu gran palazzu, e cci parsi ca si sunnava. Poi vitti a sta picciotta assittata da­ vanti un finistruni. Chistu comu la vitti cuminciò a gar­ giari. Li fati cci dissiru a la picciotta: «Si lu Re ti scummetti, e tu dàcci còcciu.» La cosa 'un putía mancari; lu Re spija oggi, cucchia dumani, cci dumannò di fàricci 'na visita. La Rigginedda, allatinata di li fati, cci dici tunnu di palla no. «Dunca si tantu l'aviti a piaciri, vuliti passari vui nni mia?» E idda arrispunníu puru no. Lu 'nnumani, la stissa cosa; a li tre jorna cci dici idda: «Ora, Riuzzu, si vui vuliti fàrimi 'na visita, aviti a fari un passettu di lu mè finistruni a lu vostru cu un solu di dui parmi di pampini di rosi spampinati.» Lu Re senza mancu fariccillu spiccicari detti ordini di stro, cu un suolo di due palmi di fogghie di rose. fari un passettu di (da) lu sò finistruni a chiddu di sta granni 'Mperatrici, cu dui parmi di pampini di rosi spampinati. E ddocu vidistivu cintinara di fimmini a cògghiri rosi, a spinnari, ch'era 'na cosa mai vista. Quannu fa ura, li fati cci dissiru a la picciotta: «Vèstiti di granni 'Mperatrici, e nuàtri ti facemu li Dami di Curti. Camina supra lu passettu, arrivannu a menza mità di stu passettu, finci ca ti senti pùnciri di 'na spina e lassa fari a nuàtri. Ma fàlla supra lu naturali...» La pic­ ciotta passa, vistuta cu un àbbitu di rosa ca lu paru 'un s'avi vistu mai 'nta lu munnu, cu braccialetti, cullani e petri priziusi; a lu menzu di lu passettu: «Moru! grida idda; 'na spina mi puncíu!...» Li fati la pigghiaru, e si l'aggiraru a lu palazzu, assintumata. Lu Riuzzu ca la stava aspittannu all'àutra punta di lu passettu, vulía cur­ riri pi jilla ad ajutari, ma, ordini d'idda, sta cosa nun la potti fari; e si misi a muzzicari tuttu. La gamma vunciau; medici, giunti, un midicamentu java e n'àutru nni vinía: la 'Mperatrici s'arridduciu ca si fici lu Viaticu. E lu Riuzzu ca 'un cci putía jiri.... Ddop­ pu quaranta jorna la malatia fici la vota, e iju pigghian­ un migghiuría pi finu ca la 'Mperatrici s'arruspigghiau d'un tuttu e stetti bona. Passannu tempu, lu Re truzzau arrèri pi vidilla di vi­ cinu. Li fati cci dissiru a idda: «Dicci ca passi tu pi vìdiri a iddu, ma vôi un passettu cu tre parmi di gesumi­ un; comu si' a menza strata, e tu finci ca ti punci cu 'n'àutra spina.» Lu Re, prontu, fici fari stu gran solu di gesuminu cugghiutu 'n còcciu 'n còcciu. Quannu li cosi fôru lesti, idda a passu a passu vistuta di 'Mperatrici avanzau. Lu Re all'àutra punta di lu passettu cull'occhi supra d'idda ca cci trimava l'arma pi quarchi spina. A menza strata di lu passettu: «Ahi! sugnu morta! 'na spina mi trasíu 'nta lu pedi!...» Li Dami si la pigghianu sutta li vrazza assintumata, e si la portanu a Palazzu. Lu Riuzzu, cunsiddirati! si misi a muzzicàrisi li manu, e ti­ ràrisi li capiddi. Cuminciò a mannari e smannari criati nn'idda, ca vìdiri 'un la putía, acchianari mancu, pas­ sari lu passettu mancu, e si dava la testa mura mura. Ddoppu tri, quattru simani, stu puvireddu, di la gran pena s'allitticau, e li 'mmasciati sicutavanu pi sapiri com'era la 'Mperatrici, e si cci dava lu pirmissu di passa­ ri iddu malatu e bonu. «All'urtimata, cci dissi 'na vota idda a li criati, chi voli di mia lu vostru Re ddoppu ca m'avi misu 'n fini di morti?» Dici unu di li criati: «Vi voli pi mugghieri.» «Ora dicìticci, ca siddu voli a mia, iddu s'avi a fìnciri mortu e s'avi a mettiri 'nta lu catalettu e s'avi a fari purtari sutta lu mè palazzu; e poi mi lu pigghiu.» ri da lei. Lu Riuzzu ca pi idda avirría fattu cazzicatùmmuli, prestu prestu fa priparari lu catalettu, 'na bella cutra e si cci stinnìcchia di supra fincennu ca era mortu; e si fa purtari sutta lu Palazzu di la 'Mperatrici. Quannu idda 'ntisi la banna e si lu vitti sutta la finistruni: «Ppuh! e pi la facci tua! Pi 'na donna, ch'hai fattu!» e cci sputau di supra. Lu Riuzzu si 'ntisi vèniri 'na gran quaranata, arrigurdànnusi ca chidda era la povira picciotta chi l'avía libbiratu, e iddu l'avía sputatu di la stissa manera. Comu lu catalettu turnò a Palazzu, subbitu iddu manna 'na 'mmasciata a chista ca cci vulía parrari. Ma li fati ca pi idda pigghiavanu sempri la spata pi la punta, cci mannà­ ru a diri: «Nonsignura; sta grazia di parrari cu la no­ stra Signura, iddu nun l'avi ad aviri. Iddu, stu vostru Riuzzu, chi si cridía ca avía a pigghiari 'na catùgghia quannu cci sputau? E nun lu sapi ca chista è 'na figghia di Re 'ncurunatu; ddoppu d'avìricci fattu sbattisimari la sò vita.... Ora iddu si sbattissi la testa mura mura ca la nostra 'Mperatrici nun lu voli!...» Sapiti comu cci stava finennu a lu Riuzzu? ca pi la pena cci stava appizzannu la vita. Quannu cci parsi a iddi, li fati cci dèttiru lu pirmissu di passari. Lu Riuzzu attisau allura; comu trasíu nn'idda cci addumannò pirdu­ non farebbe nessuno, perchè disagevoli, fastidiose, e che costano sagrifici. pagna un sputo sul viso altrui). un e finíu. Si grapi subbitu Cappella Riali e si maritaru. Lu Riuzzu vulía ca li fati arristassiru ddà cu iddi, ma iddi cci addimannaru 'na billissima licenza e spirèru. La Rigginedda mannò a chiamari a sò patri e a sò matri, e cci fu 'na gran festa pi tuttu lu Regnu. Iddi arristaru filici e cuntenti E nui semu ccà e nni munnamu li denti. Palermo."
  },
  {
    "text": "Na vota si cunta e si riccunta ca cc'era un marinaru, vecchiu, affamigghiatu, e figghiu di la mala furtuna. Na jurnata li picciriddi chiancìanu di la fami, la mugghieri era 'ntra un funnu di lettu, ed iddu ca mancu putía sta­ ri a l'addhitta. Si nn'avi jutu a lu mari. «O furtuna sci­ lirata, ca mi vai sempri a travirsari, ca m'hai livatu la vita, ed ora mi stai sminuzzannu lu cori muddichi mud­ dichi! O furtuna mmaliditta, arricogghimi a lu funnu di stu mari! » E ttùffiti, si jittau a testa appuzzuni 'ntra l'acqua. Chi è, chi fu? Un pisci russu si l'avi misu supra lu schinu e lu porta supra 'na scugghiera. «Va­ tinni, cci dici, poviru marinaru, ca la furtuna è cu tia; sattìnni prufittari, e di quantu ricchizzi avi lu mari su' tutti toi.» Ddocu finíu, e di pisci chi era addiventa 'na bedda giuvina, un àncilu cu li capiddi d'oru, ca era la Si­ rena di lu mari. Dipoi a lu marinaru cci dici: «Senti­ mi, o marinaru, si vôi li ricchizzi chi ti dissi, veni ccà ogni matina all'arba: porta cimeddi e riti, e po' mi chiami e mi dici tri voti: «O Sirena di lu mari, Portami pisci rari, mente di li malattie croniche. Ca eu vegnu di matinu Pri piscari di cuntinu.» La Sirena turnau pisci russu e si sammuzzau 'ntra un fallanti. Lu marinaru cala riti e cimedda, e 'ntra un nenti si carricau di li megghiu pisci chi cci sianu, ca li vinníu un tisoru. Accussì ogni matina, prima d'arrispig­ ghiarisi l'acidduzzi, iddu era a lu scògghiu; chiamava tri voti la sò Sirena, e idda in forma di pisci russu cci purta­ va li pisci li cchiù riali e magnifichi: e doppu tanti anni di jìri e viniri di sta manera, senza cissari mai, lu poviru marinaru addivintau lu cchiù riccu di terri, palazzi e di­ nari chi mai cci avía statu a chiddi parti, e Arristau filici e cuntenti, E nui ccà senza di nenti. Borgetto."
  },
  {
    "text": "'Na vota cc'eranu tri figghi di mircanti; ognuno avía lu patri; e si vulìanu beni quantu l'occhi soi. 'Na vota si vutàru tutti tri: «Ora nni nni vulemu jiri a caccia?» «Si,» dissiru tutti a corpu; e si jeru a curcari. La notti s'arruspigghiò lu primu, e lu lustru di la Luna cci parsi jornu; si vistíu di caccia, scinni e va a chiamari a li so' amici. Si junceru tutti tri e si mìsinu a caminari. 'Nta mentri caminavanu, lu celu si turbau, acqua cu li cati; tutti tri si ficiru stari comu li puddicini. Si cunfusiru: e scuprèru di luntanu un lumi. «Ddà, dici, âmu a essi­ ri.» Camina, camina, 'ncugnaru nna ddu lumi. Ddu lumi era davanti un palazzu. Tràsinu e cci affaccia 'na pic­ ciuttedda vistuta graziusa: «Chi vuliti a st'ura?» Arri­ spunninu li picciotti: «Nni vuliti fari arriparari?» Idda cci dici: «Aspittati tutti tri, ca io cci lu vaju a dicu a la mè patruna. Signura, cci su' tri picciutted­ di comu li puddicini; li voli fari arriparari?» «Sì, fàlli acchianari.» Acchianaru; la signura comu li vitti li fici assittari e poi cci dici: «Io sugnu cattiva, ora pigghiu li robbi di mè maritu, e vi fazzu vèstiri cu sti rubbi; e 'nta mentri, li vostri robbi s'asciucanu.» 'Nta mentri, java agghiurnannu, cci fici fari 'na bona culazio­ ni, e tutti tri si 'ntisiru arricriari. «Ah! signura, e comu avemu a fari pi ringrazialla di stu beni chi nn'avi fattu?» «Nenti, cci dici la signura; io di vuàtri 'un vogghiu àutru chi d'aviri cuntatu un cunticeddu l'unu: e 'nta mentri, vi jiti asciucannu.» Accumenza lu cchiù granni e dici: «Io cuntirria un fatticeddu chi successi 'n pettu a mia; ma 'un sàcciu si cci piaci.» «Cuntati, cuntati!» cci dissi la signura. Lu picciottu accuminzò: «'Nca, signura; io sugnu figghiu di mircanti. 'Na jur­ nata mè patri mi mannò a fari 'na mircanzia: mi detti lu camperi, dinari e tuttu. Mentri io caminava, lu camperi pigghia avanti e io restu nn'arreri: mi cumpari un vidda­ un 'ncapputtatu (ca era mannatu) e m'afferra e mi por­ ta cu iddu 'nta 'na càmmara unni cc'era 'na gàggia di fer­ ru cu tanti cristiani 'nchiusi ddà dintra. «Chi è?» cci dicía io a ddi cristiani; e iddi mi facianu 'nsinga: «Vui ora aviti a vèniri ccà dintra;» ma 'un putìanu parra­ ri, pirchì ddà cc'era un giaànti ca era chiddu chi arrubba­ va cristiani e poi li 'nchiuìja. Basta: mi pigghiaru e mi 'nfilaru 'nta la gàggia, e lu giaànti chi guaría. Comu trasivi, cci spijavi a li cumpagni: «Ma nuàtri ccà chi facemu?» «Zittìtivi, mi dicianu iddi; ogni mati­ na lu giaànti pigghia a unu di nuàtri e nni mancia; ed a cu' è lu cchiù grossu. (Comu lu picciottu cci cunta­ va accussì, la signura si sucava e dicía: «Mischinu: e comu siti ccà ora?»). Abbasta: io ogni matina comu vidía vèniri a lu giaànti mi 'nfilava 'mmenzu di l'àutri. 'Na vota lu giaànti si vulía allianari; pigghia un citarru­ ni, e si menti a sunari. Mentri sona, si rumpinu li cor­ di; si vôta e dici: «Ora va, vui chi siti ddocu dintra, cu' mi conza la citarra, io cci dugnu la libbirtà.» Comu io 'ntisi accussì, mi vôtu a vuci forti: «Ccà, signuri! io sugnu citarraru, mè patri è citarraru, mè nannu è ci­ tarraru, tutta la mè 'ridità è citarraru!» «Basta ba­ sta! mi dicinu li carciarati; l'avemu 'ntisu, l'avemu 'ntisu!» Si vôta lu giaànti: «Niscemu a chistu.» Lu viddanu nesci a mia, e mi porta nni lu giaànti. Io pig­ ghiu la citarra: rumpi ccà, conza ddà: io la citarra cci l'accunciai. Comu cci l'accunciai, pigghia lu giaànti, m'accarizzía e mi metti 'nta lu jìditu n'aneddu. Mittìrimi d'aneddu, e essiri libbiru, fu tutt'na. Nèsciu di dda càm­ mara, e mi mettu a curriri. Curru, curru, e mi viju da­ volesse risponniri ella stessa a lu gigante. signora la novella). vanti la 'ntrata. «Ah mischina mia! ancora ccà sugnu!» Mi mettu a curriri arreri, curru, curru, e mi tro­ vu arreri davanti la 'ntrata. 'Nta mentri mi sentu fari psi! psi! jisu l'occhi e viju 'na picciuttedda d'un finistruni àutu, ca mi dici adàciu adàciu, pi 'un si fari assèntiri di lu giaànti: «Tagghiàtivi lu jìditu!» «'Un aiu tim­ pirinu!» «Vi lu proju io;» e mi pruìju stu timpirinu. Cc'era 'na culonna davanti la 'ntrata; appoju la manu supra la culonna, e mi tagghiu lu jìditu; e comu mi tag­ ghiai lu jìditu potti jiri avanti, e mi nn'aggirai a la casa di mè patri. E accussì mi scansai la vita.» La signura comu 'ntisi stu fatticeddu 'un putennu cchiù ddiri: «Mischinu! mischinu! Ora cuntàtimi un cuntu vui;» cci dici all'àutru. «'Nca signuri, mè patri, mircanti, mi detti 'na summa di dinari pi jiri a fari 'na mircanzia. Mi 'mmarcu, e partu; ma comu partu smòvisi 'na gran timpesta di mari, e àp­ pimu a jittari tutti li mircanzii a mari. Passa oj, passa du­ mani: ogni jornu lu manciari java finennu, e lu malu­ tempu sicutava. Vinni ca la pruvista finíu. Lu capitanu dici: «Signuri mei, la pruvista finíu: ora scrivèmunni tutti; ogni matina si nni nesci unu, s'ammazza e nni nni manciamu un pizzuddu pi sustintàrinni.» Cunsiddi­ rassi, signura, lu spaventu, a sta nutizia! Ogni mati­ na, dunca, si niscía unu: e comu niscía si squartariava, e nni nni manciàvamu un pizzuddu l'unu. Finíu ca arrista­ mu io e lu capitanu. Lu 'nnumani si nisceru sti dui pizzi­ nedda; ma io m'avía misu 'n testa ca si niscía io, am­ mazzava a iddu, e si niscía iddu, io 'un mi facía ammaz­ zari d'iddu. Nèscinu li pizzinedda, e nesci lu capitanu. Lu poviru capitanu, mischinu! grapíu li vrazza, e mi dis­ si: «Ccà sugnu, frati mio.» Io, cu tuttu ca mi chian­ cía lu cori, aiu pigghiatu e l'aiu ammazzatu. Un quar­ tu l'appizzai a li cordi, e l'àutri tri mi li priparai pi tutta la simana. Basta: veni un'àcula e s'afferra lu quartu di lu cristianu e si lu porta. «Mischina mia! e com'hê fari?» Nni pigghiu n'àutru quartu e l'appizzu. Veni l'àcu­ la, e si l'afferra. «Mischina mia! e com'hê fari?... Ma io tutta l'haj lu a vìdiri...» Pigghiu l'urtimu quartu, e l'ap­ pizzu; e mi ammùcciu. Veni l'àcula; mentri s'ammucca lu quartu di lu cristianu, mi cci afferru e mi cci mettu di supra. L'àcula vola, vola, e mi va a jetta supra 'na mun­ tagna. Sdirrubba di ccà, sdirrubba di ddà, io mi libbirai di la morti, e turnai a la mè casa.» «Mischinu! mischinu! dici la signura. Chistu fattu, puru è piatusu. Ora cuntàtinni unu vui,» cci dici all'àutru giuvini. «Signura mia, si senti lu mio, vassía si menti a chianciri. 'Nca, signuri, mè patri mi mannò a fari 'na mircanzia. Lu primu jornu, mi scurau 'nta 'na lucanna. Mi dèttiru risettu, e manciai e poi mi jivi a curcari. Io la sira mi dicu li divuzioni: mi dissi li divuzioni. Comu fi­ nìsciu li divuzioni, e mi calu pi vasari 'n terra; viju e viju un mortu tisu tisu stinnicchiatu sutta lu lettu. Comu viju a chistu, dicu: «Chistu sarà mortu d'assira; ccà certu nni fannu offiziu d'ammazzari genti; cchiù tardu vennu a 'mmazzari a mia.» E chi fici io? pigghiai lu mortu e lu curcai 'nta lu lettu, e io mi misi tisu tisu sutta lu lettu, senza mancu pipitari. Quannu passò un pezzu, sentu gràpiri la mè porta, e viju lu funnacàru c'un scarpeddu a li manu, lu giuvini cu lu marteddu, e la mugghieri cu lu lumi. E 'ncugna davanti lu lettu: «Bellu 'ncarracchiatu è dissiru; damu manu!» Hannu cafuddatu, e hannu datu un corpu di scarpeddu 'nta lu sonnu a lu mortu. Poi dissi lu funnàcaru: «Ora pigghiamu e lu mittemu sutta lu lettu, e chiddu di sutta lu lettu lu jittamu di lu finistruni.» Signura mia, a stu puntu io cori 'un n'avía cchiù 'n pettu. La patruna dissi: «Lassamu jiri pi ora, ca dumani si nni parra.» E comu vosi Diu si nni scinneru e mi lassaru. Comu io li vitti scinniri, io mi 'ntisi arrivisciri n'àutra vota; e mi misi a 'spittari jornu. A jornu mi mettu a fari signali di lu finistruni a 'na pocu di genti chi passavanu. Veni la Giustizia, e vannu nni lu funnacàru. Iddu grapi la lucan­ na e la Giustizia acchiana. E vidi sta bella cotta di meli d'apa. Comu io cci cuntai sta cosa a la Giustizia, mi nni jivi: e jivi a la casa di mè patri, ca mancu mi parsi veru. E chistu è lu fattu mio.» Comu fineru sti cunti dici la signura: «Mischini! mischini! quantu aviti patutu! Io stissa mancu lu sacciu cu' avi patutu cchiù di tutti tri. Si io sapissi cu' è lu cchiù piatusu di vuàtri, io mi lu pigghiassi pi maritu.» E fin'a ora, ancora 'un avi pututu sapiri cu' è lu cchiù piatusu. Palermo."
  },
  {
    "text": "Si cunta e s'arriccunta ca cc'era un patri e 'na matri ed avìanu un figghiu, beddu ca era 'na pittura, e longu com'un stinnardu. Lu patri e la matri lu vulìanu bèniri quantu la pupidda di l'occhi soi, e si scantavanu a fallu jìri a jucari fora, pirchì si passavanu li fati si lu pigghia­ vanu. Qulunchi di l'aggenti chi lu vidìanu, a stu bellu giuvini, cci dicìanu: «Chi stinnardu d'oru! cci staría bona a lu latu la Bedda di la stidda d'oru!» Stu giuvini sintia, e assuppava. Assuppa ora, assuppa dumani, a la fini junci ca avia vintidu' anni, ed iddu era rispittatu di tutti, e tutti lu vulìanu beni assai, pirchì era un giuvini valenti e arditu, ed era scienti di tanta duttrina ca 'nta lu sò paisi nun lu putia aggualari nisciunu. Veni un jornu e dici: «Ora è lu tempu di jìri a pigghiarimi a la Bedda di la stidda d'oru, ora ca sugnu scienti di tutti cosi, e li 'ncantisimi chi cci su' li pozzu vinciri.» «Figghiu, cci dici la matri e lu patri, tu chi si' foddi? vuliri a la Bedda di la stidda d'oru! E nun lu sai ca pri avilla cci voli chi si rumpissi lu cchiù forti 'ncantisimu di lu munnu? E lu Drau comu lu vinci? e la Mammadràa? e lu Sirpenti a setti lingui vilinusi? Ah, figghiu, comu ti perdu! quantu figghi di Re e di 'Mperaturi cci hannu lassatu la peddi!» Ma avogghia di chianciri e pilàrisi, lu giuvini attistau ca avía a pàrtiri: «A costu chi cci appizzu la vita, dici, la Bedda di la stidda d'oru avi ad essiri mia!» Chi fa? si pigghia un bellu cavaddu, 'na sciabula, e nesci a li cam­ pagni pi circari la Bedda di la stidda d'oru. Camina, camina, avía fattu cintinara di migghia e nuddu cci sapía diri unn'era sta Bedda di la stidda d'oru e comu avía a fari pri avilla. Basta, 'na sira cci scurau 'nta un voscu, e persi la via, nun putennu jiri cchiui nè nn'avanti nè nn'arreri. Iddu si cunfunníu, pirchì ogn'ura di tempu chi pirdia cci paría mill'anni; e tantu cci maci­ nava lu sènziu pri sta Bedda di la stidda d'oru, ca avía un misi chi caminava e nun avía chiujutu occhi nè notti nè jornu, nè mancu avia vulutu firmari a nuddu paisi. 'Nca comu cci scurau 'nta un voscu e persi la via, cu­ strittu fu ed appi a scinniri: attaccau lu cavaddu ddà a la­ tu, e iddu s'assittau sutta n'arvulu. Mentri ch'era assittatu sutta l'arvulu, ma senza dòrmiri pirchì pinzava a la Bed­ da di la stidda d'oru, putia essiri menzannotti e senti comu fussi 'na musica chi vinía a versu d'iddu. Attenta, e la musica criscía, ed era accussì duci e graziusa ca fa­ cía 'ncantari. Talía, talía, e nun scopri àutru chi scuru. Doppu 'na minuta spunta 'na chiaría luntanu luntanu; e 'nta quantu lu dicu e lu cuntu veni 'na lustrùra granniusa e junci davanti a lu picciottu. Lu picciottu, mittemu ca si chiamava Peppi, arristau com'un loccu. Dda lustrùra la facìanu setti fati, na cchiù bedda di 'n'àutra, e tutti vistuti di biancu. Firría, firría, si misiru a girari 'ntunnu a l'arvulu unn'era Peppi; e Peppi chi taliava senza putirisi moviri e senza putiri spijari 'na palora. 'Nfini bàttinu la virga e si mantennu. «A tia, Peppi, dici la fata ca era la suprajura, chi va' facennu ccà sulu a menzannotti?» «E ch'hê fari! arri­ spunníu, mi persi ca vaju circannu a la Bedda di la stid­ da d'oru.» « Ih, figghiu meu! cci nn'hannu statu giu­ vini megghiu di tia e hannu datu lu mussu 'n terra! E tu nun sai la superbia chi avi sta Bedda di la stidda d'oru? E nun lu sai lu chiddu chi cci voli e lu piriculu chi cc'è pri sulu truvalla?» «Ma chi cci pozzu fari! dici lu Peppi; mi la misi 'n testa e nun nni pozzu nèsciri ca hê jiri a caccia pi avilla. Comu arrinesci si cunta: centu, centli unu; o l'aiu o cci lassu lu còriu comu tutti l'àu­ tri.» A sti palori la fata fici un ballettu e cci dissi: «Senti, a mia mi piaci ca tu jìssi pri la Bedda di la stidda d'oru, pirchì ti staría beni a la spadda: ma tu si' poviru e idda ricca, tu amabuli e idda superba; tu vai senza armi, e idda avi Drai e Sirpenti chi la difenninu. Ma basta, eu cci aiu piaciri e ti vogghiu ajutari. Ccà cc'è 'na nuci, ti servi a li to' bisogni.» Ddocu si vôtanu tutti l'àutri sei fati e mettinu puru a fari balletti e dicinu: «E nui puru cci avemu piaciri.» «Te'.» «Te'.» «Te'.» E cci dùnanu 'na nuci pr'na. 'Nca comu cci dettiru tutti ognuna la sò nuci, si misiru a fari un ballettu tutti 'nsèm­ mula attornu attornu a l'arvulu, e ballannu ballannu spi­ reru pri l'ariu e turnau arrè la scuría di prima. Jamu a Peppi ch'arristau sutta l'arvulu. Tutti sti cosi cci parìanu un sonnu o 'na visioni; ma doppu li paroli di la fata addumava pri sicutari lu sò caminu. Si vôta, e vidi un focu luntanu luntanu ca paría comu 'na lampi­ cedda nica nica. «Ddocu, dici, aiu ad essiri, ca forsi cc'è la via.» Pigghia lu cavaddu e camina, camina, cu lu versu di lu focu, e cchiù chi 'ncugnava, lu focu cchiù granni paría. 'Nca 'nfini cci juncíu, e vidi 'na gran qua­ daruna addumata chi vugghía e rivugghía, e un vecchiu stravecchiu cu 'na varva bianca finu a li pedi chi arrimi­ nava di cuntìnu dda quadàra cu 'na furcina tanta. «Oh, bonu vecchiu, cci dici, e vui chi faciti?» «Avi trimmila anni, dici, chi sugnu cunnannutu ccà ad arrimi­ nari sta quadàra, e lu mè travagghiu mai avi fini! Arri­ mina, arrimina, e scuttu la mè cunnanna!» Turutùn turu­ tùn turutùn, e arriminava di cuntinu, taliannu sempri dintra la quadàra. «Oh, poviru vecchiu, dici Peppi, e pirchì vi cunnannaru a sta sorta di vita?» «Ah, fig­ ghiu meu! dici; su' li vizii di l'omini ca cci curpanu, ca si trammiscaru ccà 'nta sta quadàra, ca prima era china di suli virtù: ora li virtù jeru a lu funnu e li vizii li supra­ nìanu, ed eu pri fàrinni lùciri qualcuna aiu ad arrimi­ nari sempri, e doppu tantu arriminari all'urtimata nni pozzu vìdiri na doppu tanti e tant'anni. Ma cci voli tempu, figghiu miu, cci voli tempu, e sulu cu lu tempu si scummogghia qualchi virtù.» «Oh chi cosa curiusa, dici Peppi, e quantu viju, comu su' sti cosi?» «Vidi, figghiu, cci dici lu vecchiu, tutti sti baddòttuli chi si vi­ dinu supra, ca su' leggi leggi, di tanti culura e cci nn'è scuri, russi, giarni, cci nn'è virdi e fitenti; tutti chisti su' li vizii; qualchi badda chi a li voti si vidi luciri, chissa è d'oru e pirchì è gravusa, sta a lu funnu, e sulu a forza di tempu e d'arriminari affaccia tantìcchia 'n summa.» «Ah, poviru vecchiu, dici Peppi, aviti ragiuni ca siti stancu e travagghiati pri tant'anni: vuliti chi arriminu tantìcchia eu e vu' ripusati?» «E tu cci la fai?» «Gnursì.» «'Nca videmu.» Peppi cci livau la furcina a lu vecchiu e cu tutta la sò forza a 'rriminari. Turutùn, turutùn, turutùn. «Bonu cci vai, dici lu vecchiu; 'nca ora m'arriposu tanticchia.» «Gnursì, dici Peppi, ca pri com'ora arriminu eu.» Tant'è, lu Peppi arriminau finu a jornu; chiama a lu vecchiu: «Eu, dici, mi nni vaju, ca hê jiri pri la Bella di la stidda d'oru.» Lu vecchiu l'abbrazzau chiancennu e dicènnucci: «Oh quant'obbligu chi t'aiu ca m'avi' fat­ tu ripusari 'na notti doppu trimmila anni chi nun chiuju occhiu e mancu m'assettu! Te', figghiu, dici, eu ti vog­ ghiu ajutari a la 'mprisa chi pigghiasti, te' stu filu di la mè varva ca ti servi a li to' bisogni.» Si scippa un longu pilu di la sò varva e cci lu duna. Dipò' cci dici: «Vidi ca a la fini di stu voscu cc'è setti ciumàri, poi setti mun­ tagni, poi setti vòscura: passi tutti sti ciumàri, sti munta­ gni e sti vòscura, e veni lu Statu di la Bella di la stidda d'oru.» Lu Peppi si licinziau e s'avi misu arreri 'n cami­ un. Camina e camina, lu voscu finíu e cumpareru li setti ciumàri. Si 'nfila 'ntra l'acqua cu tuttu lu cavaddu, e lu cavaddu si metti a natari pirchì funnu 'un si nni truvava. Nata, nata, nata, la ciumàra nun finía mai, e nun si jun­ cía mai a la riva a dda banna, cu tuttu ca paría tuccarisi cu li manu. Lu cavaddu nun putía cchiù a natari e avía lu ciatuni e paría ch'era sempri a 'na banna. «Oh mi­ schinu mia! dici Peppi, e comu nni nèsciu?» Scaccia 'na nuci di li fati, e 'nta du' sbracchi lu cavaddu passa li setti ciumàri. 'Nca comu passau, Peppi sicutau la sò via: camina n'àutru pocu e cci vennu li setti muntagni: «Uh! spa­ ventu di Diu! dici, e cu' cci acchiana ddocu?» Setti muntagni comu setti giaganti, quasi ca a picu, lisci sen­ za 'na troffa di ddisa, e chi spicchiavanu comu fussi di brunzu. 'Nca detti un corpu di spiruna a lu cavaddu e metti ad acchianari. Chi acchianari ed acchianari! si sciddicava comu cci fussi sapuni. Chi fa Peppi? Scippa li ferri a lu cavaddu e caccia di longu. Ma chi cacciari, ca era tuttu 'nùtili! acchianava finu a mezza costa, sci... un sciampuluni cu lu versu ed era arrè di capu. Rumpi la secunna nuci, e lu cavaddu acchianau com'un avirsè­ riu, sàuta d'un pizzu a n'àutru e passa li setti muntagni. Jamu ora ca cc'eranu ancora li setti vòscura. A lu trà­ siri, lu Peppi trasíu billissimamenti; ma comu era trasutu si vitti persu. Macchi di ccà, macchi di ddà, ciànnachi, sdirrupi, e zucca quantu 'na muntagna. E chissu è nen­ ti! lu scuru si fiddava cu lu cuteddu: li lupa scattiàvanu comu arraggiati ora a iddu e ora a lu cavuddu; iddu cac­ ciava, e avogghia di curriri e di satari macchi e pitruna e 'nfussàrisi 'ntra nachi d'acqua tanti, era sempri a un pun­ tu. Peppi comu si vitti a stu bruttu, e li lupa cchiù di tuttu ca cci tiravanu pri li cianchi, si cunfunníu: nesci 'n'àutra nuci e la scàccia. Comu la scàccia lu cavaddu si metti a satàna, e 'ntà un fallanti fu fora di li setti vòscu­ ra. A stu fattu si vitti 'nta 'na bella chianura granniusa, tutta rosi e ciuri, ca era lu statu di la Bedda di la stidda d'oru. Caminannu vidía dda 'n terra ossa di mortu, spati, seddi, ossa di cavaddi e macàri petri 'nsanguliati. Mi­ schinu, chi vuliti! cci misi a fari lu cori tic-tac, e caccia­ va pri nun vìdiri ddi sorti di cosi: ma cchiù chi caminava cchiù criscìanu l'ossa di l'omini morti. Iddu chi facía? in cànciu di taliari 'n terra, taliava a jiri unn'era lu palazzu di la Bedda di la stidda d'oru, ca di luntanu si vidía spic­ chiari comu fussi tuttu di domanti. Mentri chi taliava cci scattía di supra lu Drau. «Ah, tradituri, dici, e tu chi veni a fari ccà?» E lenta cu 'na mazzata 'n testa a Pep­ pi. «Aspetta, dici, ca ti conzu eu, ca avi assai chi tagna. nun mànciu carni munnana!» Chi fa Peppi? Tira guag­ ghiardu la spata, e tantu fa e tantu dici ca cci tagghia la mazza a lu Drau: tira 'n'àtra botta e cala pri scippàricci la testa. Ddu Drau si vitti persu: «Drau sugnu e cun­ cutrìgghiu mi fazzu!» Addivintau un cuncutrìgghiu cu tanta di vucca, ca cci capía Peppi cu tuttu lu cavaddu. Peppi scàccia 'n'àutra nuci, e la cuncutrìgghiu si vitti turnari omu: Peppi cci duna 'na sciabulata e cci leva la testa, e si la misi 'nta li vèrtuli. 'Nca comu ammazzau a lu Drau, si nn'avi jutu grittu grittu a lu palazzu di la Bedda di la stidda d'oru. Idda era giustu affacciata. Oh chi billizza mai vista! 'Nta la frunti cci lucía 'na stidda tantu lucenti ca non si putía mancu taliari. Peppi, comu la vitti, macàri cci abbagghiau la vi­ sta. Ma idda, ca lu vitti accussì beddu giuvini e ca era lu primu chi avia avutu la virtù di jùnciri fina ddà, si nni 'nciammau allura e lu fici tràsiri. 'Nta mentri chi trasía, sentinu 'na forti rimurata, comu si vinissi 'na timpesta di mari. «Ih, dici la Bedda di la stidda d'oru, e comu fa­ cemu! la Mammadràa veni! ammùcciati 'nta ssu camma­ rinu.» Trasi e trasi la Mammadràa: «Ah, chi ciàuru di carni munnana! Unni la viju mi l'agghiuttu sana!» «Vih, Mamà, chi va dicennu vossía ? Cu' cci avi a vè­ niri ccà?» «Nenti, ciàuru! ciàuru eu sentu: chi ciàuru, chi ciàuru!» e curri pri lu cammarinu. Lu Peppi, ca si sintía tuttu lu discorsu si fici attruvari a lu prontu cu la spata a li manu, e metti a tirari botti di focu contra la Mammadràa. Idda avía 'na fàuci tanta e cci vulía sirrari la testa a Peppi; ma lu Peppi, 'nzerta ora, azzicca poi, cci fa cadiri rutta la fàuci. «Mammadràa sugnu e tìghira mi fazzu!» E addiventa 'na tìghira tanta firoci ca lu Peppi si vitti persu. Scàccia la nuci di bottu, e la tìghira turnau 'na vecchia strija: ddocu iddu cci tàgghia la testa di nettu e la metti 'nta li vèrtuli. «Ora, dici la Bedda di la stidda d'oru, si vôi ch'eu vegnu cu tia, avemu a rumpiri lu 'ncantisimu. Pigghia ssi testi, e veni cu mia prestu prestu, ca si 'un mori lu Sirpenti a setti lingui vili­ nusi, cc'è guai; e non mi pôi aviri.» Accussì hannu scin­ nutu jusu 'nta la 'ncantina, e cc'era un puzzu. La Bedda di la stidda d'oru attaccau a Peppi pri lu cintu cu 'na lun­ ghissima corda, cci detti un fanali, e prima di calallu cci dici: «Vidi ca scinnennu cc'è 'na càmmara scura e china di fumu e fa fetu di sùrfaru ca si mori: a l'agnuni cc'è un pirtusu, d'unni veni stu fumu e stu fetu; tu jèttac­ ci prima li du' testi di lu Drau e di la Draa, cà comu cà­ dinu si abbrucianu e fanno passari lu fetu e lu fumu. Doppu cci scinni tu, e ddà trovi a lu Sirpenti: lu restu 'un manca a tia.» 'Nca Peppi scinníu, fici comu cci dissi la Bedda di la stidda d'oru, e trasi 'nta lu pirtusu. Comu tra­ si, vitti 'na gran càmmara granni granni ca non finía cchiù. Si metti a caminari, e passa pri centu e centu cammaruna tutti aguali; vôta, firría, e nun vitti cchiù unni si truvava; torna nn'arreri ed era sempri a 'na ban­ na. Avía caminatu quasi 'na jurnata sana, e cchiù chi fir­ riava cchiù pirdía lu caminu, fina chi scurau di lu 'n tut­ tu e nun cci vitti cchiù. Ddocu si persi d'armu, e scac­ ciau 'n' àutra nuci di li fati. Comu scacciau la nuci vitti 'na chiaría ad un latu e cci trasíu. E ddà trova a lu Sir­ penti a setti testi vilinusi. Lu Sirpenti, comu vitti a Pep­ pi, 'mparissi ca cci facía middi accugghienzi e cci di­ cia: «Veni ccà, figghiu meu, trasi ccà ca eu ti dugnu la chiavi pri putìriti nèsciri fora di lu palazzu a la Bedda di la stidda d'oru; veni ccà, veni ccà, veni ccà...» e mentri cci dicía accussì e Peppi si iju pri vutari, nesci li setti lingui comu setti spati di focu e cafudda pri Peppi. «Ah, 'nfami e tradituri! dici Peppi, tu accussì jochi?» Tira la spata e si metti a tirari pri grittu e pri traversu. Ma chi! zappava all'acqua e siminava a la ventu, e la sò spata arribbuffava supra lu Sirpenti comu si sbattissi su­ pra la màttula, e nun cci facía mai 'na màcula. Lu Sir­ penti sicutava la sua, e grapi tanta di vucca pi affirràric­ ci li catinazzi di lu coddu a Peppi. A stu fattu lu Peppi scàccia l'ultima nuci (ca nn'avia scacciatu sei, e cu chi­ sta setti) e lu Sirpenti arresta a l'addhitta, cu la vucca aperta, accussì comu si truvava. Peppi 'ncugna, cci tag­ ghia li setti lingui, e lu Sirpenti cadíu friddu pri quantli­ ra longu. mille accogghienze. 'Nca comu lu Sirpenti cadíu, Peppi si nni torna pri la via chi avía fattu prima, jennu tantiannu a la megghiu, pirchì lu fanali si cci avía astutatu quannu si spersi e cci scurau 'nta ddi curritura. Tant'è, arrivau a la corda; fici signali, e la Bedda di la stidda d'oru lu fici acchianari. «'Unca va, dici, nni nni jamu ora? Lu Sirpenti è mor­ tu; la chiavi di lu palazzu cci la livai ed è ccà.» Ma la Bedda di la stidda d'oru, doppu tutta chistu 'n cànciu di dàricci cuntu cci vutau li spaddi e si nn'acchiana a li so' càmmari. Peppi cci va d'appressu: «Comu! dici, tu chi dici veru? E doppu ch'aiu fattu tantu e mi l'aiu fat­ tu petri petri, tu mi lassi?» Ma idda stava muta e cci vutava li spaddi anzi. Chi vuliti! fimmini! prima si cci jittau cu tutta l'arma, a diri ca a Peppi lu vulía, e doppu facía la tirata e misi tubba. L'amaru di Peppi avogghia di priari e di circari tutti li maneri di pirsuadilla: nni duna cuntu ssu muru? ora mancu idda. Mischinu, quannu cci cummattíu du' misi di sicutivu, e 'un nni potti cchiù, chi fa? pigghia lu pilu chi cci detti lu vecchiu, cci lu jetta supra a la Bedda di la stidda d'oru e cci vôta li spaddi. Chi vulìstivu vìdiri allura! Idda cci curri appressu e lu teni pri lu vrazzu; po' si cci addinucchiau a li pedi e cci addimannau pirdunu. A stu puntu s'hannu cugghiutu tut­ tu lu gran massenti di ricchizzi chi cc'eranu ddà, ca nni jincheru setti carrittuna tanti, s'hannu misu a cavaddu bellissimamenti, graperu lu purtuni granni di lu palazzu pericolo. e si nni jeru pri li fatti so', pirchì lu 'ncantisimu era ruttu. Si nni turnaru a la casa di Peppi, accattaru lu megghiu palazzu e si maritaru. Iddi arristaru filici e cuntenti, E nui ccà nni munnamu li denti. Borgetto."
  },
  {
    "text": "Si cunta e si raccunta chi 'na vota cc'era un Re; stu Re avía 'na figghia, bedda di li 'stremi biddizzi; sta figghia era 'ntra 'na età atta a maritàrisi. Un jornu si la chiamau: «Figghia mia, cci dissi, tu si 'ntra 'n'età chi bisognu maritariti; jen ora avvisu tutti li Rignanti amici mei chi lu tali jornu tegnu na gran festa, e accussì verrannu cu tutti li soi famigghi, e tu, figghia mia, vidrai quali ti pia­ cirà.» Vinni ddu jornu, vidistivu agghicari li Rignanti cu li famigghi. Allura lu Re li 'mmitau a manciari lu mezzi­ jornu. La figghia vidennu a tutti, si 'nnamurau di lu fig­ ghiu di lu Re Granatu, e cci l'avía dittu a sò Papà. 'Ntra sti cosi vuàtri lu sapiti comu si soli fari; pri mezzu d'a­ mici....; 'nsumma lu figghiu di lu Re Granatu avía sapu­ tu tutti cosi; ed era cuntintuni. Cunsidirati li gran man­ ciarizzi chi si pripararu; vinni lu mezzijornu e tutti si as­ sitaru 'n tavula e si misiru a manciari; 'n fini di la tavula vinni lu piattinu di lu granatu. O stu Re un n'avía man­ ciatu mai, e chi cci facía pena vìdiri 'n terra lu granatu, cci nni cadíu un còcciu 'n terra; iddu chi fa? si cala, e pigghia ddu còcciu. Chi vulistivu vìdiri! la Rigginotta chi nun facía àutru chi taliari a iddu, comu vitti chistu, si susíu di tavula e si nni iju 'ntra la sò càmmara 'ncuitata e 'n chiancennu. Allura si susíu lu Re e iju a vìdiri chi cosa avía avutu sò figghia; comu lu vitti, idda cci dissi: «Papà meu, a mia stu picciottu mi avia piaciutu, ma vitti chi è veru liziuneri; jeu nun lu vogghiu cchiù.» Allura lu Re ringraziau a tutti li Rignanti, e si cci li­ cinziau. Ma lu figghiu di lu Re Granatu avía saputu tutti cosi e nn'appi tantu currivu chi pinsau di vinnicarisìnni; e chi fici? si travistíu, e si ristau 'ntra ddu stessu paisi, e si misi a tèniri d'occhiu soccu si facía 'ntra lu Palazzu riali. Un jornu sappi chi lu jardinaru si nn'avía jutu, e si circava un bonu jardinaru: iddu, chi era dilittanti di sti cosi, chi fici? si vistíu di viddanu e si cci prisintau; fici­ ru li patti di lu' prezzu, di chiddu sirvizzu chi avia a fari, e fu fattu jardinaru di lu Palazzu riali: si iju a pigghiari la sò cascitedda unni cci avía misu li rigali chi avía a fari a la zita, e comu chi avissi statu chinu di li soi mu­ tanneddi, si la purtau 'ntra la casa chi avía avutu pi abitazioni da lu Re, 'ntra lu stissu jardinu. 'Na matina stinníu 'na bedda manta di sita raccamata d'oru tutta chi lucía e rilucía: la finestra di la càmmara di la Rigginotta dava 'ntra lu jardinu, e ogni matina sulía affacciarisìcci; ssa matina affaccia, quant'agghìca e vitti dda manta chi cci piacíu assai assai e chiamau lu jardi­ naru e cci dissi: «Dicitimi: di cui è dda manta?» Ed iddu: «Sta manta è mia.» «Mi la vuliti vìnniri?» «Mai.» Allura 'ncarricau li so' criati di vìdiri si lu pu­ tianu persuadiri di vinniriccilla; li criati tantu ficiru pri più meschine cose, avido, ec. accattarla, ma fu ammàtula; allura tintaru si la vulía can­ ciari cu dariccìnni àutri robbi; 'nsumma fu tuttu ammà­ tula; sulamenti cci dissi lu jardinaru: «Tannu jeu du­ gnu la manta a la Rigginotta quannu mi fa curcari 'ntra la prima stanza di lu sò appartamentu.» Li criati si nni ficiru li gran risati e jeru nni la patruna, e tantu ficiru e tantu dissiru chi la Rigginotta si accurdau. Si jeru a pig­ ghiari la manta e ficiru lu pattu chi lu avìanu a chiamari iddi quann'era ura: la sira doppu chi tutti si avìanu ad­ durmisciutu, lu chiamaru, e lu lassaru ddà; la matina beddu matinu lu jeru a'rrusbigghiari, e lu ficiru jiri. Doppu 'na uttina di jorna lu jardinaru stinníu 'n'àutra manta cchiù bedda assai di chidda e cchiù ricca; la Rig­ ginotta la vosi, ma lu jardinaru pri dariccilla vosi dòrmi­ ri 'ntra la secunna càmmara; e cci fu cuncessa! Doppu matina stinníu 'na vesta tutta arraccamata d'oru e perni e brillanti 'n quantità. La Rigginotta 'nfuddíu, ma nun appi chi fari; s'àppinu a cuntintari di fari dòrmiri lu jar­ dinaru 'ntra l'anticammara dunni durmía idda; però lu fici senza nuddu scantu, pirchì a stu jardinaru l'avianu tutti pri babbu. Puvireddi! sta vota ficiru lu cuntu senza lu tavirnaru. Lu jardinaru doppu chi si pirsuadiu chi tutti eranu ad­ durmisciuti, si curcau, fincíu di addurmiscìrisi; doppu un bellu pezzu si fici vèniri lu friddu, e 'ncuminciava a trimari tuttu; e comu era appujatu 'ntra la purtera la facía trimari tutta. A stu scrùsciu si risbigghiau la Rigginotta e ddocu 'ncuminciau a diri di zittìrisi; ma iddu a rispun­ niri ca sintía friddu, e a fari lu scrùsciu cchiù forti; vi­ dennu doppu un pezzu chi era ammàtula fàricci sèntiri la raggiuni, chi la putianu sèntiri, e putía aviri dispiaciri, sapennulu chi era babbu, idda scinníu di lu lettu e cci grapíu; doppu chi la Rigginotta si curcau, chi fa iddu? si cci iju a curcari a latu; lu 'nnumani si susíu matinu e si nni iju. Ora comu si fa chi la Rigginotta niscíu gràvida? pi la gran còllura nun manciava cchiù; si vidía a picca a picca crisciri la panza, cci paría chi tutti si nni putìanu addunari; junta veru a la dispirazioni cci lu dissi ad iddu, iddu cci dissi chi àutru rimediu nun cc'era chi di fujrisinni cu iddu, ma chi iddu era veru scarsu; idda mi­ schina a scansu di essiri disanurata si accurdau di fujri­ sinni, si pigghiau quattru 'mmarazzeddi, 'na cusuzza di dinari, e 'na notti si nni fujeru, soli e a l'appedi. 'Ncuntravanu pi la strata vardj di vistioli, di pecuri, tanti fea e paricchiàti: idda cci spijava: «Di cui sunnu sti vistiola?» «Sunnu di lu Re Granatu.» «Ah!» «Chi fu, chi avisti?» cci spija lu jardinaru; e idda: «Jeu a chissu nun lu vosi pi maritu.» «Furca pri tia!» e accussì cci dicía lu jardinaru ogni vota chi idda cci dumannava di cui eranu ddi fea, paricchiàti, ji­ menti, pecuri. Comu vosi Diu agghicaru, a la sira, stan­ sing.) panni, roba per lu più non nuova. parecchiate. (Paricchiata, data misura di terreno facoltativo). chi morti, sudati strapilati; iddu cci avía dittu chi era lu figghiu di lu curàtulu di lu Re Granatu; comu junceru traseru 'ntra 'na casuzza tutta affumata unni cc'era un lit­ ticeddu, lu furnu e lu fucularu; appressu cc'era 'n'àutra casa chi era la stadda e lu jaddinaru; cci dissi iddu di scannari 'na gaddina, e cucinaru; e cci fici ammucciari li pinni dintra lu furnu, e doppu chi manciaru si curcàru; lu 'nnumani matinu si nni niscíu dicènnucci chi si ritira­ va a la sira. Doppu chi niscíu iddu, avía passatu un piz­ zuddu, quantu vinni lu figghiu di lu Re Granatu vistutu di Re, 'ncuminciau a dumannàricci cui era; ed idda: «Sugnu la mugghieri di lu figghiu di lu sò curatulu.» «A mia mi pari chi non aviti cera di femmina bona; vui mi pariti qualchi latra.» E chi fa? chiamau li gaddini, li cuntau e dissi chi cci nni mancava na e chi ajeri doppu manciari eranu giusti; 'ncuminciau a circari, e truvau li pinni 'ntra lu furnu, e ddocu 'ncuminciau a fàricci 'na sfasciata di diavuluni, pi latra pigghiannula e pi latra lassannula; e cci dissi: «Si nun fussi jeu v'avissi cun­ signatu a la Giustizia, e sa quantu cosi facistivu 'ntra lu vostru paisi chi vi nni vinistivu ccà; ma vi facistivu ca­ nusciri allura!» Idda mischina si misi a chianciri. Tutta ssa battaria la 'ntisi la matri di lu Re, e la chia­ mau, cci detti tantìcchia di cafè; cci dissi chi sò figghiu era curiusu, e idda nun si nn'avía a fari; poi cci dissi: «Ora jeu aiu la nora gravida, e bisognu fàricci lu canni­ stru; vui mi vuliti ajutari a cùsiri?» Idda cuntintuna cci dissi di sì; e ddocu la matri cci niscíu 'na pocu di cam­ miseddi, jippunedda, pannizzi, fardi pi cùsiri. A la sira vinni iddu, e 'n chiancennu cci dissi idda tutti cosi, e chi cci curpava iddu; «jeu, dici idda, nun cci vogghiu cchiù stari ccà, jemunìnni a 'n'àutra banna.» Iddu la cun­ furtau, si curcàru. Lu 'nnumani iddu niscíu, e cci dissi a lu solitu chi tur­ nava a la sira, e chi avía a vidiri di pigghiàricci a la Rig­ gina qualchi cammisedda e qualchi àutra cosa, e si l'am­ mucciava 'ntra lu pettu, pirchì iddu era scarsu ma veru scarsu, ed idda gravida, e avía bisognu di qualchi cosa di robba pri lu picciriddu chi avía a nasciri. Doppu chi si nni iju iddu, la Riggina la chiamau, e 'ncuminciaru a cù­ siri; 'ntra 'na vutata d'occhi di la Riggina idda si misi 'na cammisedda 'n pettu: trasíu lu figghiu e cci dissi a sò Mamà la Riggina: «Mamà, a cui teni ccà? a ssa latra? chissa è capaci di arrubbàricci tutti cosi!» e chi fa? cci ancugna, cci 'nfila la manu 'n pettu e cci pigghiau la cammisedda. Cunsidirati chi sorti di murtifcazioni chi appi la sfurtunata! e ddocu iddu cci fici 'na letta seria; la Riggina cci dissi rimpruvirànnulu: «Basta, chisti sun­ un cunti di fimmini, e a tia nun t'apparteni»; di poi cun­ furtau ad idda chi chiancía a chiantu ruttu: doppu chi passau tuttu cci dissi la Riggina chi lu 'nnumani l'aspit­ tava arrè, «chi avemu a 'nfilari 'na pocu di perni.» La di farsettini, di pannicini, di pezze da cuciri. sira comu s'arricugghíu iddu, 'n chiancennu la picciotta cci cuntau tuttu; iddu cci dissi chi chissu Re era avaru, e chi nun si nn'avía a 'ncaricari di soccu cci dicía iddu: «Chiuttostu, dici, avi' a circari di pigghiariccinni quarchi filu di perni, e ti l'ammucci 'n sacchetta.» E accussì fici. Lu 'nnumani la Riggina la chiamau, 'ncuminciaru a 'nfi­ lari perni, la Riggina iju pi muddari un mumentu, idda si 'nfila 'n sacchetta un filu di perni! Tantu assai nun avía passatu chi avía vinutu la Riggina, chi trasíu lu Re; comu la vitti, cci dissi a sò Mamà: «A ssa latra cci duna 'n putiri li perni? vidi quantu cci nn'avi pigghiatu!» Senza tanti cirimonnii cci 'nfila la manu 'n sacchetta, e cci pigghia lu filu di perni. Nun vi pozzu diri nè cuntari chiddu chi fici lu Re, e quantu cci nni dissi; tantu chi a idda cci avía pigghiatu un sintòmu; e basta: la Riggina cci fici ciarari na carraffina, cci detti tantìcchia d'ac­ qua; comu vosi Diu, rivinni. A la sira vinni iddu, cci cuntau lu tuttu, e mancu si sintía tanta bona, chi si cur­ cau senza manciari. Lu 'nnumani si sintía li duluri, pir­ chì era fattu lu tempu, e cci avìanu misu a vèniri li dog­ ghi; iddu comu chi nun si nni avissi addunatu, niscíu e cci dissi chi a la sira turnava. Li duluri avanzavanu, quantu si 'ntisi chiamari di la Riggina, e cci dissi: «Bona donna, cc'è la mammana, pirchì mè nora avi li dogghi; acchianati e vi faciti fari 'na visita.» Basta: idda acchianau tutta affruntata; quannu la mammana la visi­ tau dissi chi era ura di figghiari, e di fattu figghiau, e fici un beddu figghiu màsculu e la Riggina la fici curcari ddà chi cc'era un lettu magnificu. Doppu vinni lu Re e trasíu 'ntra dda càmmara e comu la vitti curcata chiamau a sò Mamà, «Comu, cci dissi, a ssa latra curcata ddo­ cu l'avi?» strava principiannu. Quantu la Riggina cci dissi: «No, figghia mia, chissu è tò mariti, e pri tantu t'avi fattu chissu, pirchì tu pri lu còcciu di granatu nun ni lu vulisti pri maritu.» Allura anchi lu Re cci dissi tuttu chiddu chi avía fattu. Allura scrissi a lu patri di la Riggi­ notta; difattu vinni cu la famigghia; si maritaru sullenne­ menti, 'mmitaru tutti l'amici Rignanti, tìnniru tri jorna di fistinu. Iddi arristau filici e cuntenti, E niàutri ccà senza nenti. Erice."
  },
  {
    "text": "Si riccunta e si riccunta ca 'na vota cc'era un Re. Stu Re avía tri figghioli ed eranu màsculi. Cci dissiru: «Papà, si vulemu jiri a guàdiri lu munnu; vulemu 'na pocu di dinari.» Lu patri cci li detti e iddi si nni jeru nn'ôn voscu. Dici unu di li frati: «Picciotti, âmu a dòrmiri un pizzuddu l'unu; ma 'n fazzi chi veni 'n corchi armalu, corchi cosa chi nn'ammazza.» Dici n'âtru: «'Nca durmemu un pizzuddu l'unu, comu voli Diu.» 'Nca primu durmíu lu nicu e lu mizzanu, e ristau lu granni. Cci iju n'armali cu du' testi. Quantu 'gghica, lu picciottu lu vitti, e dissi: «Signuri, 'un faciti arrispig­ ghiari a li me' frati!» Quanto agghica l'armalu, pigghia li sciabuli, li cuteddi, e l'ammazza. Cci tagghia li lingui, si li metti 'n sacchetta, e si càrrica 'n coddu l'armalu am­ mazzatu, e lu va a jetta luntanissimu. Comu lu va a jetta luntanissimu, chiamau a lu mizzanu; dici: «Susi, susi, chi jeu assai avi chi sugnu susutu.» Dici lu frati: «Vidisti a nuddu?» Dici: «'Un vitti a nuddu.» «'Unca jeu ora staju cuntenti.» Dici lu frati granni: «Sì! sta' cuntenti!» La sira fici la guardia lu mizzanu; cci iju n'âtru armalu cu cincu testi, e lu mizzanu l'am­ vol., pag. , nota [vedi nota ni ll'edizione elettronica Manuzio]. mazza; pigghia li sciabuli, li cuteddi, l'ammazza e cci tagghia li lingui, e po' lu va a jetta luntanissimu. Li lin­ gui si li mittì' 'n sacchetta, e comu si li mitti' 'n sacchetta chiama a lu nicu; dici: «Susi, susi, ch'agghiurnau; ora m'hê curcari un pizzuddu jeu.» Si susíu lu nicu, e si cur­ cau lu mizzanu. La notti fici la guardia lu nicu, e cci iju n'armalu cu ottu testi. Pigghia iddu li sciabuli e li cuted­ di e l'ammazza. Comu l'ammazza chi faci? cci tagghiau li lingui, si li misi 'n sacchetta, li lingui, e iju a jittari l'armalu luntanissimu. E vidi e vidi 'na figura. Sta figura avía 'na fascia russa ccà; avía 'na lanterna 'mmanu. Dici lu picciottu: «Mi la vô' dari ssa lanterna?» «No, figghiu meu, nun ti la pozzu dari, masinnò si ag­ ghiorna e jeu nun l'aiu la lanterna, sugnu cunsumatu jeu e tu mmirè.» Lu picciottu cci dici: «Pi carità, du­ namilla.» Dici la figura: «'Nca bonu, ora ti la dugnu; ma avanzi ch'è jornu mi l'avi' a purtari.» E la figura cci la detti la lanterna. Comu cci la detti, lu picciottu scuntrau a sei chi si sciarriavanu pi na figghia d'un Rignanti chi s'avía a maritari, e chiddu dicía: «Jeu la vogghiu!» «Jeu la vogghiu!» «Jeu la vogghiu!» La Riggined­ da comu vitti a ddu picciottu dici: «Cu' trasi lu pri­ mu, è maritu meu.» Cu' agghica primu? chiddu ch'avía la lanterna, e trasíu. Pigghia e ammazza a chiddi sei, e cci affacciau un Re. Dici lu picciottu: «Ora sta Riggi­ nedda avi a essiri mugghieri mia.» Arrispunni lu Re: «E bo' si sapi ch'avi a essiri mugghieri tua.» «Ma, dici lu picciottu, m'avi a 'spittari sina chi va a chiamu a li me' frati.» «'Nca va' chiama a li to' frati, cci arrispunni lu Re; ma sai chi cc'è? Cu' avi fattu cchiù prudiggi di vuàtri tri, cci dugnu a mè figghia.» Lu picciottu cci iju; iju a chiamari a li so' frati; vinni­ ru. Dici lu Re: «Cu' avi fattu cchiù prudiggi di vuàtri tri, cci dugnu a mè figghia.» La granni cci dissi: «Jeu, Maistà, hê ammazzatu n'armalu cu du' testi.» La mizzanu dici: «Jeu hê am­ mazzatu n'armalu cu cincu testi.» Lu nicu cci dissi: «Jeu hê ammazzatu n'armalu cu ottu testi (dici), e n'âutri setti aiu ammazzatu ccà pi la Rigginedda.» «'Nca, cci dissi lu Re, tu avi' fattu cchiù prudiggi; ora t'hê dari a mè figghia. La curuna mi l'hê livari, e ti l'hê dari a tia?» Si livau la curuna e cci la misi 'n testa a lu picciottu; e lu maritau cu sò figghia. Ma poi pigghiau n'àutri du' fig­ ghioli e li maritau cu l'àutri dui. Ddoppu maritati, dici lu nicu: «Ora âmu a jiri a vì­ diri a lu papà.» Dici: «Sì, jemu.» Si nni jeru, tutti 'n sedda, Gesu a lu cori! 'Nta lu viaggiu cci vinni 'na telli di lu suo nuovo genero. scurumi, 'na nigghiumi!... quant' agghica, a lu nicu cci pigghiàru la mugghieri. Iddu si misi a chiànciri; dici: «Ora nun cci vegnu nni lu papà, vasinnò chi m'avi a diri? (Dici) Jeu ora mi restu ccà.» E ristau. Abbontim­ pau; e lu picciottu pi manciari si nni iju a 'dduàrisi nni 'na massaria. Dici: «Ati a 'dduari un picurareddu?» Dici: «Sì, ma vidi: la vidi dda cubba autìssima? A latu ssa cubba li pecuri nun cci l'avi' a purtari.» «Pir­ chì 'un cci l'hê purtari?» Dici lu patruni: «Ddocu ven­ un a mancanu tanti pecuri senza vìdisi.» Lu picciottu 'un vosi sèntiri àutru; dici 'ntra iddu: «'Nca ddocu è mè mugghieri.» Si pigghia li pecuri e unni li porta? nni la cubba; e la sira cci mancàru trenta pecuri. Vinni l'ura di jiri ddà, a li patruni; dici: «Unni sunnu l'âtri trenta pecuri?» «Signuri, jeu jivi a la cubba, e ddocu li pe­ curi mi mancàru.» «Ah! 'unca tu 'un lu vulisti sèntiri? Vattìnni, vattìnni, figghiu meu, ca facisti mancari trenta pecuri....» Puvireddu, si nni iju. Si nni jiu e vitti 'na furmiculid­ da, n'acidduzzu e 'na pulummedda. Chisti avìanu jutu a caccia, e si sciarriavanu. La furmicula dicía: «Tu cchiù assai; jeu cchiù picca!» La palumma, ch'era cchiù che, quann'ecco. na masseria. corga. granni, cci dissi: «Mentr'è accussì, chiamamu a ddu picciottu. A tia picciottu! a tia picciottu! veni a spàr­ tini sta carni!» Dici: «Vegnu, vegnu!» Lu picciottu iju e cci spartíu la carni; a la furmiculidda cci nni detti tantu, a l'acidduzzu cci nni detti tantu, a la palummedda cci nni detti tantu, ca la palummedda era cchiù gran­ ni. «Bonu!» «Bonu!» «Boru la spartíu! Ora chi cci damu pi cumprimentu a stu picciottu?» La fur­ mìcula si scippau un piduzzu, e cci dissi: «Te', (a lu picciottu) quannu ti vô' fari furmìcula, cu stu piduzzu addiventi furmìcula.» L'acidduzzu cci detti 'na pinniced­ da e cci dissi: «Quannu ti vô' fari aceddu, ti fai aced­ du.» La palumma cci detti un'ala: «Vidi, chi quannu ti vô' fari palumma, ti fai palumma.» Si nni iju lu pic­ ciottu; dici: «Cristianu sugnu, e furmìcula mi fazzu!» Era vicinu la cubba, e acchianau supra dda cubba, e vitti a sò mugghieri. Ddà, 'nta la stissa càmmara cc'era un vecchiu ch'avía la calamita, e facía: «Tutti mugghieri mei siti, picciutteddi mei;» e vattía li manu. Sò mugghieri si iju a lavari la facci, e la furmìcula cci iju. Dici: «Furmìcula sugnu, e cristianu mi fazzu!» E addivintò arrèri omu, e si fici canusciri di sò mugghieri. Cci dici: «Senti, mugghieri mia, quannu trasi nni lu vecchiu, cci avi' a diri: «Vecchiu maàru meu, quantu cci voli a mòriri dui?» Lu picciottu spiríu, e addivintau furmìcula, e la Rigginedda turnau nni lu vecchiu; la not­ ti mentr'eranu curcati, cci dici idda: «Vecchiu maàru meu, quantu cci voli a mòriri dui? Vecchiu maàru meu, quantu cci voli a mòriri dui?» «No, non ti dicu nenti, masinnò tu parli.» La picciotta si cci misi a pitti­ ma: all'urtimata lu vecchiu pigghiau e cci lu dissi. Supra la cubba cc'era un diavulu. Dici lu vecchiu: «Lu vidi ssu diavulu? pi mòriri dui, hannu a scacciari a ssu dia­ vulu, cci hannu a livari lu fìcatu, e l'hannu a pistari.» Lu 'nnumani lu picciottu si fici aceddu e vulau. Iju nni la picciotta, e 'ntisi la cosa; poi niscíu arreri, si pig­ ghiau li scupetti, li sciabuli beddi ammulati; Gèsu a lu cori! cci tagghia lu coddu; cci tagghia la panza, e poi si pigghia lu fìcatu. Si nni iju supra 'na cubba e si misi a fari: Cíu cíu cíu, E lu fìcatu mi nni manciai. Lu vecchiu stava murennu: «Ah! chi mi tradîstu! Ah! chi mi tradîstu!» Morsi lu vecchiu. Cc'eranu 'na pocu di vecchi e 'na pocu di picciotti dintra la cubba; li vecchi, la gran varva chi avíanu cci arrivava nna li pedi, e li picciotti cci dicíanu tanti paroli. Lu maritu di la Rig­ ginedda si pigghiau tutti li picciotti, e li vecchi li lassò ddà. Li picciotti li iju lassannu 'nta tanti Regni; a sò mugghieri cci misi la curuna. E ddocu accabbau lu cuntu. Iddi arristaru filici e cuntenti, E nuàtri ccà senzi nenti. Erice."
  },
  {
    "text": "C'eranu tri frati ed eranu poviri tutti tri. Lu cchiù granni avía setti figghi, e nun avía chi dàrici a mangiari; jia a cògghiri la ministredda. Comu jia a cògghiri la mi­ nistredda ci 'ncuntrau unu chi avía la fataciumi, e cci dissi: «A tia, unni vai?» «Vaju a cògghiri la mini­ stredda pri li mei figghi.» «Talè, iddu rispusi, iu ti dugnu sta vìriga. Tu ora camini sinu un certu puntu e poi ti fermi! Vidi ca cc'è 'na valàta, scattíi tri voti e si grapi la valàta. Comu si grapi la valàta, truvirai dinari pri quantu ni vôi.» Iju iddu; la valàta 'si grapiu, e poi trasíu. Ddà c'era un pupu cu un lignu a li manu. Iddu, a lu­ lura chi trasíu, ci dissi a lu 'nfatatu: «Vidi ca ddà c'è un pupu cu un lignu a li manu; comu tu arrivi ci hai pig­ ghiari lu lignu, e poi ci dici: «Gràpiti pipi, e chiùiti pipi!» Lu pupu ci lassau jiri lu vastuni, e si grapíu lu ti­ soru. Poi lu 'nfatatu si pigghiau dinari pri quantu ni vu­ líu, e si li purtau a la sò casa. Arrivannu a la sò casa, tuppuliau e li figghi ci graperu. Comu vittiru a sò patri accussì carricatu, ci dissiru li figghi: «La purtau la ministredda?» «Sì, rispusi lu patri, purtaju àutru chi ministredda!» Li figghi tutti prijàti ci dissiru: «'Nca chi purtau?» Lu patri iju a sdivacari supra lu lettu, e ci lu jinchíu di dinari chinu chinu. Poi si misiru a fari di li granni pranzi! L'àutri frati pirò, sapennu ca era scarsu, dissiru: «Comu va ca nostru frati accussì scarsu, fa ssi granni spisi?» E ci jeru dintra dicennu: «Chi cc'è, frati miu? Tu ora ti la jetti bona!.. Ma d'unni ti vìnniru ssi dinari? Chi facisti, chi 'mbrugghiasti!» «E chi sàcciu, ci dissi chiddu. Lu Signuri propria ca m'avi vulu­ tu agivulari!» E lu frati granni nun ci lu vulía diri! Poi pirò tantu lu misiru a li stritti, ca si lu ficiru diri. E ccà ci cuntau tuttu lu fattu. Iddi jeru ddà, e lu frati granni pirò ci dissi di dirici primu: «Gràpiti pipi, e chiùjti pipi!» Iddi pirò, o fu ca si lu scurdaru, o fu ca nun ci lu vòsiru diri, ci dissiru: «Gràpiti pipi, e chiùjti varcòcu!» Lu tisoru a si paroli nun si grapíu; e iddi si ni arriggiraru. Poi lu dissiru a sò frati, e lu jeru a truvari dintra: «O frati miu, ci dissiru, chi tisoru!? chi nenti! Ddà nun si grapíu nuddu!» «Ma dicitimi 'na cosa, rispusi lu frati: comu ci dicistivu a lu pupu quannu arrivastivu?» «Ci dissimu: Gràpiti pipi, e chiùjti varcòcu!» «Pirciò lu tisoru nun si grapíu! Vuiàvutri ci avèvavu a diri comu vi dissi iu: Gràpiti pipi, e chiùjti pipi!» Li frati essennu stati riprisi d'iddu, e vidennu ca pri virità avìanu sgarra­ tu, ci jeru arreri. Come arrivaru, ci dissiru li frati a lu pupu di dintra: «Gràpiti pipi e chiùjti pipi!» Lu tisoru subbitu si grapíu, e li frati traseru, si pigghiaru li dinari; ma comu accustaru pi nèsciri, la valàta 'un si muvíu cchiù, e arristaru ddà intra morti di miciàciu. Polizzi-Generosa."
  },
  {
    "text": "Si cunta e s'arriccunta ca 'na vota cc'eranu du' frati, unu era riccu, e l'àutru pri la sua mala furtuna avía cadu­ tu 'n bascia furtuna: e siccomu si soli diri ca unu comu è vistutu è trattatu, Mastru Juseppi, chi era lu frati poviru, mancu era cchiù guardatu di (da) lu frati riccu. Doppu tantu tempu, lu poviru mastru Jseppi 'un avennu cchiù comu fari pi dari a manciari a la famigghia, 'na jurnata, senza pigghiari benediciti di la casa, sdetti pi dispiratu, e spiríu di lu sò paisi. Caminannu a Diu e a la sorti, cci scurò 'nta li pedi 'mmenzu un voscu, s'assetta, cci veni lu sonnu, e s'addurmisci sutta 'na macchia. Giustu giustu, s'attrova a passari di ddu voscu 'na cumpagnia di dudici latri; e appena s'addunaru di Ma­ stru Juseppi, cci misiru lu puntu di 'n coddu e cci dissi­ ru: «Fatti la cruci, ca si' mortu!» Mastru Juseppi si cci jittò allura a li pedi chiancennu e cci dissi: «Grazia, a vuàtri signuri! pirchì m'am­ mazzati?» Lu capu di la cumpagnia nn'appi cumpassio­ ni; si vutò cu li soi, e cci detti ordini chi nun l'ammaz­ zassiru, ma chiuttostu lu purtassiru 'nsèmmula cu iddi 'nta la sò grutta. Mastru Juseppi si metti 'n gruppa a unu d'iddi, e accussì arrivanu 'nta 'na muntagna chi era appe­ na fatta l'arba. A l'arrivata 'nta la muntagna, lu capurali si 'nchina 'nt'ôn pitruni e Mastru Juseppi cci senti diri: «Gràpiti pipi!» Mancu lu dissi, e si grapìu di bottu 'na porta. Traseru tutti, e lu Capu dissi arreri: «Chiùj­ ti pipi» e la porta si chiuìju. Ddà dintra la grutta ccli­ ra tuttu lu beni di Diu: caci, farina, carni e dinari mun­ zedda munzedda. Mastru Juseppi dissi 'ntra d'iddu: «E ccà io sugnu situvatu!» Si vôta li cavaddi 'nt'un fiit, l'arrisetta 'nta la stadda e cci duna l'òriu. Lu capu, di stu fattu nni ristò cuntenti, e vitti ca l'omu era pirìtu e cci putía sèrviri. Poi cci fici cunzari la mensa, cci fici ar­ rùstiri la carni, e Mastru Juseppi detti adènzia a tutti. Li latri manciaru e vìppiru sinu a quannu 'un ni vòsiru cchiù, e poi, stanchi a ca cc'eranu, si jittaru a dòrmiri tutti. A l'arruspigghiata lu capurali chiama a Mastru Jusep­ pi e cci dici: «Senti chi hai fari; nuàtri nni nni jamu pi li fatti nostri; tu sbaràzzati la casa, e ti coci la carni pi stasira: si nuàtri vinemu, e nui nni la manciamu 'nsèm­ mula; si nuàtri nun vinemu, tu ti manci chidda chi vòi, e l'àutra cci la jetti a li cani. Li latri si misiru a cavaddu: e ddocu lu capurali arreri: «Grapiti pipi!» e la porta si grapíu. «Chiùjti pipi!» e la porta si chiuìju. Mastru Juseppi 'ntisi arre­ ri lu discursu e si lu chiantò 'nta lu stòmicu. Quannu iddi si nni jeru: si fici li sirvizza beddi esatti, poi si cunzò la tavula, si cucíu la carni e si misi a 'spittari a li latri. Ma avogghia d'aspittari; li latri pi dda siritina 'un si arricug­ ghieru, e Mastru Juseppi, vidennu accussì, si misi a manciari tuttu chiddu chi vosi, e chiddu chi arristò ci lu jittò a li cani. «Ah! dissi allura Mastru Juseppi: mè mugghieri, li me' picciriddi, mischini, pri camòra si mò­ rinu di la fami e addisìanu chistu chi jettu io!» Ddocu cci vinni lu rimorsu di la sò famigghia, e cci veni 'n menti sta bedda pinsata. Chi fa! si nni va 'nta lu munzeddu di la munita d'oru, jinchi 'na visazzedda tipa tipa, si la càrrica 'n coddu, s'avvicina a la porta e cci dici adàciu adàciu: «Gràpiti pipi!» e la porta si grapíu: nesci fora, e: «Chiujti pipi!» e la porta si chiuiju di bernovu. Mastru Juseppi nun fa la stissa strata di li la­ tri, pigghia n'àutru violu e tira drittu a lu paisi. Arriva di notti a la prima casuzza e tuppulía la porta: tuppi, tuppi! «Cu' è?» Sò mugghieri curri e cci grapi. Mastru Ju­ seppi trasi, acchiana susu e trova li so' figghi, criatured­ di, tutti cu li facci allazzarati, e morti di lu pitittu: ddocu cci fa vìdiri dda gran putenzia di dinari a sò mug­ ghieri, e cci dici: «Scialati tutti, allegramenti! ora semu ricchi.» Mastru Juseppi però, ca era cristianu, 'un faci a vì­ diri mari e munnu tuttu 'nsèmmula; si misi 'na putía di scarpi e stinnicchiava li càusi adàciu adàciu. Jamu all'àutru frati riccu, chi si chiamava Roccu, ca nun si putía dari paci, dicennu: «Comu arricchíu stu mè frati? comu fici e comu nun fici?» 'Na vota chiamò a sò mugghieri e cci dici: «Senti, (mittemu) Maricchia; io aiu a sapiri d'unni cci vinni sta ricchizza a mè frati Peppi! Dumani l'ammitu cu sò mogghi a manciari 'nta la nostra casa. Tu hai a 'ntrinsicari cu tò cugnata (ca 'ntra vuâtri fimmini vi cunfidati) comu va stu fattu.» La mugghieri accussì fici: accuminzò a pigghiàrisi cu lu bonu a sò cugnata, e tantu fici chi appi cuntata ogni cosa d'idda stissa addisignànnucci macàri la muntagna unni era, e comu si grapía la porta. Comu 'ntisi lu fattu, la mugghieri di Roccu cci lu iju a cuntari subitu a sò mari­ tu. Lu Roccu, chi cchiù riccu chi era cchiù assai nni vu­ lia, va, pi l'amuri di lu dinaru, e cci dissi a sò mugghieri ca cci vuleva jiri puru iddu pi carricàrisi di munita d'oru. La mugghieri si scantava a faricillu jiri, e circava di li­ variccillu di sòria: ma iddu: fòrfici fôru! «Cci aiu a jiri comu cci aiu a jiri!» «Ah no? cci rispusi la mugghieri: e l'hai a vidiri tu!» Lassamu a iddi e pigghiamu a li latri. Comu lu capurali s'arricogghi 'nta la grutta, e s'addu­ na ca cci mancavanu li dinari di lu munzeddu, fici la morti chi appi di fari. «Santu 'un sàcciu chi!... a mia sta mancanza?» e misi a santiari. Li so' cumpagni curreru a circari a mastru Juseppi; cu' sa era ancora ddà colta la tradizione collo stesso titolo. demonio, e si dice: Santo non so chi! - Santiari, bestemmiari. vicinu, ma lu capu, vidennu ca era travagghiu persu, li chiamò e cci dissi: «Picciotti, viniti ccà; 'un vi pig­ ghiati cchiù còlira; ca si l'amicu è veru scialucu s'avi a ghiàrdiri, e io sugnu sicuru ca avi a scattiari 'n'àutra vota.» E chi fu fatu? Mancu passò 'na sittimana, ca prisen­ ta a la muntagna lu frati di Mastru Juseppi, e s'ammac­ chia vicinu a la porta pi vìdiri quannu niscevanu li sbannuti. Stetti un bennu pezzu accussì ammucciatu, e finarmenti, quannu stava annarbannu, vidi nèsciri di la grutta primu lu capu e poi tutta la cumpagnia a cavaddu. «Unu, dui, tri, quattru...,» li cuntò benni puliti e cci pàrsiru ca eranu tutti dudici: ma lu don Roccu, pinsannu a li dinari, era tantu 'nfuscatu ca un vitti cchiù di l'occhi, e lu babbasuni mancu s'addunò ca cci nni mancava unu. Quannu cci parsi a iddu chi la cumpagnia s'avia allunta­ natu assai, si avvicina a lu locu disignatu; e ddocu: «Gràpiti pipi! Chiùjti pipi!» e trasi 'ntra la grutta. A la trasuta, lu latru chi avía arristatu di guardia ddà din­ tra, s'affaccia cu un cutiddazzu a li manu e 'nta quattru botti ammazza e stinnìcchia 'n terra lu poviru Roccu: poi, nun cuntentu di chistu, lu tagghia pezzi pezzi, e lu sala 'nt'ôn varrili pi tunnina. Tutti li latri quannu turnaru, cridennusi a ca Mastru Juseppi avía 'ngagghiatu, ficiru festa: e lu capurali cci dissi: «Ora, picciotti, stamu si­ curi!» 'Nfraditantu, la povira mogghi di Roccu, nun vidennu cchiù riturnari a sò maritu, si misi a pilari tutta chian­ cènnilu pri mortu. Mastru Juseppi, sintennu stu fattu, tuttu 'nfuriatu e dispiaciutu, parti e si nni va a la munta­ gna. «Aviti ragiuni, dicía 'ntra d'iddu, a mè frati lu scannàstivu, assassini! ma ora vi fazzu avvìdiri cu' su­ gnu io!...» Arriva a lu postu, s'ammacchia, e aspetta chi niscissiru li latri: comu nèscinu, li cunta unu pri unu senza sgarrari e vitti ca eranu dudici, e nun cci ni man­ cava nuddu. A la nisciuta di li latri: «Gràpitì, pipi e chiùjti pipi!» e si ficca Mastru Juseppi. Prima d'ogni àu­ tru cerca a sò frati, e lu trova salatu 'nta lu varrili. Ma­ stru Juseppi l'arripèti tantìcchia, poi acchiappa tutti li visazzi e li muli chi cc'eranu ddà jintra, e cci scupa a li latri tutti li dinari chi avevanu; poi si càrrica purancu lu varrili: «Gràpiti pipi! chiùjti pipi!» nesci, e ddocu tira a lu paisi cu dda retina a li manu. Comu arriva sanu e sarvu, la prima cosa duna locu di Crèsia a sò fra­ tuzzu; e poi metti 'na gran putía megghiu di la prima si­ guitannu a fari lu scarparu. Doppu quarchi tempu si prisenta 'nta la putía di Ma­ stru Juseppi un Cavaleri dicennu ca vuleva tagghiàrisi un bellu paru di stivali: ma cu sta scusa ddu fattu a Ca­ te scritto di SALOMONE-MARINO: Li Reputatrici in Sicilia. valeri un s'arrassava cchiù di la putía, bazzicannu sempri ddà dintra. Finarmenti 'na vota si chiama a Ma­ stru Juseppi 'n cunfidenza e cci dici: «Chi vuliti, Ma­ stru Juseppi! vostra figghia mi fa geniu e la vogghiu pi mugghieri.» «Comu pò essiri mai? rispusi lu Mastru. Voscenza è un Cavaleri e si pigghia la figghia d'un ma­ stru scarparu?» «Nenti, Mastru Juseppi, io la vogghiu comu la vogghiu, ca nni nèsciu pazzu.» Mastru Juseppi si fici appriari n'àutru tantìcchia; e finarmenti lu matri­ moniu s'appuntò, e lu zitu trasi 'ntra la casa di la zita. Arrivatu a stu puntu lu fintu Cavaleri, chi era lu capu­ rali di li dudici latri, dissi 'ntra d'iddu: «Ora cci semu, Mastru Juseppi: 'un aviri paura, a ca t'hê spugghiari la casa; e v'aiu a 'mmazzari a tutti quantu siti!» E chi fa? Fa tràsiri ammucciuni dintra la dispensa di la casa di la zita tutti li so' cumpagni armati comu li porci, e li fa fic­ cari darreri li vutti, dicènnucci: «Ammucciàtivi boni; e quannu io stanotti vi dugnu lu signali, chi vegnu e vi tuppulíu la vutti, vuàtri nisciti tutti, cci spugghiamu la casa, e di li patruna nni facemu sasizza.» Comu si fici scuru, lu fintu Cavaleri acchianò susu nni la zita e si misiru a parrari e a ridiri pri lu fattu sò: ma comu si facía tardu e lu Cavaleri 'un si nni parrava di jirisìnni, Mastru Juseppi cci dici a la figghia: «Sai chi bottega. casa di la sposa, ni la quale si stabilisce lu matrimonio avveniri. ti dicu? conza la tavula e nesci 'na buttigghia di vinu, a ca lu tò zitu stasira mancia cu nui.» La figghia accussì fici. Conza la tavula, pigghia lu carrabbuni e scinni jusu. Comu li latri la sentinu tràsiri 'nta la dispensa, cridennu ca fussi lu capurali, cci dicinu: «Chi è ura, capurali?» A sti paroli, dda picciotta si sbaguttisci, e senza rispun­ nìricci, curri susu nni sò patri e cci cunta lu fattu. Ma­ stru Juseppi, chi era scartu e avía cafìsia, si pirsuasi allura di la cosa, e cci dici a la figghia: «Nun ti scan­ tari, nun cci diri nenti a iddu, ca io nesciu e tornu allu­ ra.» Curri e va a chiama la Giustizia, dicènnucci: «Si­ gnuri mei, curriti prestu, a ca aiu li sbannuti dintra!» Subitu nesci la Forza, li surdati furrianu la casa, ac­ chiappanu tutti ddi sbannuti, li 'mmùrdunu beddi puliti e a lu 'nnumani li vastaru tutti. E accussì Mastru Juseppi si livò di lu coddu a tutti ddi latri, e lu Cavaleri iju pri vàttiri e fu vattutu. Iddi arristaru filici e cuntenti, E nuàtri ccà senza nenti. Termini-Imerese. cisero) tutti. Patiri, Autore di lu racconto storico siciliano Pieruccio Gioeni (Palermo, )."
  },
  {
    "text": "Si cunta ca 'na vota cc'era un maritu e 'na mugghieri, e cci nascíu un figghiu; stu figghiu l'avìanu a fari vattia­ ri, e 'un sapianu di cui. Passa oj, passa poi, lu picciriddu avía se' anni. 'Na jurnata lu Signuri, cci mannò S. Petru pi vattiallu; ma lu patri 'un lu vosi accittàri, pi compari, cu diri ca si lu vattiava, S. Petru si lu purtava subbitu 'n Paraddisu, a lu picciriddu. S. Petru si nni iju, e vinni S. Giuseppi; cci piacíu a lu patri, ma dici comu amicu; comu cumpàri no, pi lu scantu ca lu figghiu cci muría. Vinni S. Giuvanni: la stissa cosa. All'urtimu cu' vinni? vinni la Morti, e cci fici tanti cirimonii. Dici lu patri: «Ora cci semu; cummari Morti nun si lu porta a mè fig­ ghiu, e mè figghiu campa sina a vecchiu;» e cci fici vat­ tiari. Ma ddoppu jorna cummari Morti parrò di purtàrisi lu figghiozzu. Figuràmunni lu patri! Cci rinfacciau la sò finta amicizia, e cci nni dissi 'na letta. La Morti allura ammustrò 'na pocu di lampi addumati; na avía ogghiu assai, 'n'àutra cchiù picca; e a 'n'àutra cci stava finennu; «e comu chissa, dici la Morti, cc'è lu picciriddu vo­ stru, cumpari, ca vinni l'ura sua, e ogghiu 'un cci nn'è cchiù a la sò lampa.» E di ddocu nni veni ca la Morti 'un guarda 'n facci a nuddu. Palermo."
  },
  {
    "text": "Giuvanni. Cc'era 'na vota un maritu e 'na mugghieri, e avevanu un cumpari San Giuvanni. Lu maritu fu arristatu, e lu purtaru a la Vicaría. Lu cumpari era affizziunatu di la cummari, e cci java a lu spissu a visitalla. 'Na jurnata cci dissi idda: «Cumpari, lu vulemu jiri a vìdiri a mè ma­ ritu?» «Gnursì, cummari;» dici e si parteru. Pi la stra­ ta accattaru un gran muluni, ca era tempu di muluna, pi purtallu a lu poviru carzaratu. Semu fatti di carni:... lu cumpari e la cummari affinnèru lu S. Giuvan­ ni... e 'nsumma la ficiru grossa. S. Giuvanni però 'un cci la fici passari. Comu iddi junceru a la Vicaría e visitaru lu carciaratu, prima di jirisinni cci vòsiru fari 'na carigna a lu carciareri, e cci dettiru lu muluni. Lu carciareri lu tagghiò davanti d'iddi; ma spaventu! comu tagghia lu muluni cci trova 'ntra lu menzu 'na testa, ca era la testa di S. Giuvanni, ca si cci avía 'nfilatu pi fari avvìdiri li si­ gnuri cumpari di lu sò piccatu. Subbitu l'avi saputu la Giustizia, e l'avi arristatu. Cun­ fissaru lu tortu ch'avìanu, e lu carciaratu fu misu a lib­ birtà, e lu cumpari e la cummari fôru 'nfurcati."
  },
  {
    "text": "Quanti voti a mamma o figghiu di 8 anni: \"Unnè ti nni caricu na chi ti stampu tutti i cincu itita nta facci!\"\nPassa a prima, a secunna, a tezza vota, ma a quatta vota pigghia lu figghiu cu un brazzu, su gira vessu di idda e ci mpuntidda na gran mmoffa cu stramma! Lu carusu si teni a facci cu tutti i du mani, ma non rinesci a cianciri pi quantu è studdutu. A facci l'avi russa e pa mani rossa ki avi so mamma, dda mmoffa ci brucia comu lu focu! \"Così t'inzigni\" ci dici idda! E o carusu ci cumincia a girari a testa..."
  },
  {
    "text": "C'era na vota 'npi picurareddu ca pussiria trintasei pecurie ru cani e puttava\nChisti ogni jornu ao pasculu 'nta montagna.\n'Nghiornu 'nsecutu a fotti nivi ca avia carutu i poveri peculi nun cia firainu\na camminari pirchì i piruzzi affunnainu 'nta nivi e allura 'lu picurareddu\ndicisi ri firmarisi 'ddà 'pi na pocu ri tempu e truvau unni ripararisi 'nta na rutta.\nAll'innumani 'nta so strata attruau un stranu ciuri jancu a forma ri stidda, 'lu\ncugghiu e accussi fici 'pi ogni 'cciuri 'ncuntratu 'lu picurareddu jva appressu o\nsinteru ca ci ammusciavanu i ciuri.\nSi fici scuru e s'attruau ravanti nautra rutta, ca 'lu faciva scantari, ma jddu\nDicisi ri trasiri 'lu stissu.\nVitti ca unu re ciuri c'avia 'nta manu s'addumava fugghicedda , 'pi fugghicedda\nIsannu 'lu virazzu agghiri jautu 'lu ciuri a forma ri stidda ci pirmittiva ri farici taliari\na strata, facennuci virriri na bedda rutta ri stalattiti e stalagmiti\n'Lu primu ciuri s'astutau, e pigghiau 'nte manu 'lu secunnu, chistu 'ncumiciau a fari luci, e allura 'lu picurareddu dicisi ri camminari ancora, finu a quannu si cumminciu ca ciarristavanu sulu tri ciuri a disposizioni, allura, chi fari? Iri avanti o turnari\nn'arreri?Si dumannau si fussi a rutta ri stalattiti che so joca ri luci ca ve 'zzittari,\no ci putiva esseri occhi cosa autra? Fu 'nta su mumentu ca ci cumpariu n'angilicciu rosa cu lari coluri oru ca ci rissi camina. Camminannu, arrivau finu a fini ra rutta , unni c'era na secunna sciuta e doppu ri chista n'autra strata ca 'lu purtava 'nti na rutta 'lluminata ra luci ca facia na rossa stidda. 'Nta na mannira giaciva 'lu 'bbammineddu, cauriatu ro ciatu ri 'vvoi e ri un sciccareddu e ri\nl'amuri ri Maria e Giuseppi.\n'Lu picurareddu arristau 'ncantatu ri tuttu chistu e l'angilicciu ci rissi ri rillu a tutti l'autri picurari chiddu ca avia pututu virriri, in modu ca magari jddi avissunu pututu fari 'lu stissu "
  },
  {
    "text": "'Ntà stu mumentu staju 'mmagginannu tutti i surrisi i mumentii taliati e i carizzi ca ma ratu E penzu ca 'ncristianu accussi unicu nun l'avissi 'ncuntratu ri n'autra 'bbanna ro munnu Pinzannu 'a s'occi 'bbeddicapisciu ca sugnu 'mecciu furtunatu, pirchì 'nta me vita jagghiu occarunu ca rinesci a darimi l'infinitu cu un surrisu sulamenti .Sugnu furtunatu pirchì aiu cuntratu n'angilu assai 'bbeddu ca mi runa a forza ri iri avanti e ca spiranza ri viririti assistimata preju. M'arriordu arristai 'ncantatu ri s'occi lucenti, ri du surrisu allumibatu \nera comu se na luci ti facia brillari, era comu se stapissi sunnannu o comu se stapissi vivennu 'ncuntu fantasticu m'arristai, pirchì 'nti tia viria na cristiana spiciali, rui occi ca lucivunu e a cosa ca mi culpiu ciossai fu propiu su rirriri ri angilu ca mi rasti 'nto viririmi 'pa prima vota...agghiu avutu a fortuna ri passari mumenti assai belli cu 'ttia a Sant'Antoni agghiu a fortuna ri putiri arriciviri attenzioni tovi ri stima ogni abbota ca chattamu e nun sai quantu 'nti su mumentu vulissi siri 'nto to ciriveddu p'ascutari i to pinzeri Vulissi capiri chiddu ca provi 'nto cori quannu mi talii o parri cu'mmia, nun pinzari mali e 'nte to labbra spunta 'lu rirriri ogni 'bbota ca mi viri. 'Pi mia 'pi sempri 'a 'ddivintatu tuttu chiddu ca iaju 'nti sta vita tuttu chiddu ca risiu aviri vicinu ogni mumentu si avi cristiana ca mi runa 'lu pitittu ri campari mi fa veniri 'a vuluntà ri iri avanti si l'unica cristiana ca rinisciutu a rari senzu e un scopu a me vita Tanti voti mi fa soffriri,tanti voti mi fa chianciri,tanti voti mi fa rirriri, e tanti voti giuiri E è propiu 'pi stu mutivu ca mi fa campari Ca ti pozzu teniri a manu stritta 'pi sintirimi vicinu a 'ttia ca ti pozzu stari o cantu tutti i voti ca n'aiu ri bisognu..ca ti pozzu aiutari quannu cecchi na manu..ca ti pozzu rialari 'lu cori quannu cecchi amuri 'nti l'amicizia Ti vogghiu 'bbeni vita mia è na parola rossa, ma è chiddu ca sentu viramenti ma 'pi mia troppu 'nniga 'ncunfruntu a tuttu 'lu veru amuri ca provu 'pi 'ttia Ti voggiu 'bbeni giujuzza ra me vita ti vogghiu veramenti 'bbeni assai e nun pinzari mali... si l'angilu 'cchiu beddu c'avissi 'ncuntratu 'nta me vita ti ricu razzii 'pi aviri cangiatu 'a me vita si a cristiana ca arrinesci a 'ddarimi l'infinitu c'un surrisu, 'lu celu cu na taliata arrinesci a rarimi no tuttu 'lu munnu ma l'universu 'nteru Ti ricu razii 'p'aviri pigghiatu 'lu primu postu 'nta me vita razzzii 'p'aviri cangiatu 'a me vita razzii 'pi tuttu chiddu ca arrinesci a rialarimi cu sulu fattu ca si prisenti razzi 'p'aviriti truvatu 'nta me strata Supa ogni cosa razzi ca si prisenti 'nta me vita jattuzza mia ti vogghiu beni 'pi davvero, comu l'amicizia ca supira i confini ri l'amuri nun lu putissi mai fari e nuddu mai 'mmu po 'mpiriri riorda ca ju 'pi 'ttia ci sugnu sempri "
  },
  {
    "text": "Matrimoniu si o no? Forse 'A risposta possiri e forae,” Forse che presupposti giusti ”Riflissioni 'nto matrimoniu, comu era, com'è, ca' cangiatu e pirchì. 'Ncucciatina ri rumanzu o attaccatini tantu pirchì? Ru cora e 'npagghiaru ocazzotta all'uttimu sangu?Parissi ca' oj supa l'argumentu matrimoniuaugghia ra vilanza pisa chissai supa lu secunnu piattu ca 'nto primu.\nI matrimoni stanu scumparennu assai su chiddi ca finiscine 'nto divorziu, jautri campanu 'pi mutivi materiali o 'po scantu ri ristari suli.\n'Lu panorama ca si viri fa piatà po termini amuri. L'amuri è eternu finu ca rura, 'lu nosciu matrimoniu è 'ncrisi. Ci su sicuramenti presupposti sbagghiati ca fanu lu niru 'pi fari falliri 'lu matrimoniu. Viremu quali su. Nun è normali ca un ci si spusa.\n“oj ci si cumminci ca unu normali, 'a na cetta età, si spusa. Chista comminzioni ammetta i picciotti a spusarisi 'pi mutivi sbagghiati, i fimmini scappanu 'o pisu ro travagghiu e l'ommini cercanu coccarunu ca sintiressa ri iddi.\n'nmatrimoniu 'mmeci ava 'ssiri circatu e 'vulutu. Sulu i matrimoni filici su autentici. 'Lu matrimoniu è na strata difficili, fattu ri cosi belli e cosi tinti, saluti e malatia, ricchezza e puvirtà. Tuttavia, 'pi chiddi ca su tagghiati 'pi sta strata, 'lu matrimoniu offri 'na ranni soddisfazioni esistenziali. Fari 'a l'amuri e 'nnispinsabili. Oj lu matrimoni uri Giuseppi senza sessu veni ridiculizzatu, pirchì si riteni 'npussibili'nligami ca rura assai senza sessu. Ma 'a meta ro matrimoniu è 'a salvezza ri l'anima no a sessualità. Nun savi 'a sacrificari nenti. Assai su i matrimoni ca fallisciunu 'pi nun accittari 'lu sacrificiu. 'mmeci 'lu matrimoniu funziona sulu se ognunu rinuncia 'a occu cosa 'pi l'autru"
  },
  {
    "text": "l“Cu' ni fa abbirriri 'lu beni?”\n'Lu misteru ra coppia e ri l'amuri umanu è 'a cosa principali ra nostra firi: Diu voli raveru ca' semu filici e a china rializzazzioni ri l'omminu?\nNiautri cristiani chi ni pinzami?\nCriremu raveru ca' Di uni voli veramenti filici?\nPinzami ca' è un Diu gilusu è n'aspetta rarredi a potta?\nDiu nun na criatu 'pi soffriri, 'pi puttari 'a nostra cruci?\nSti loghi cumuni ca' fanu patti ro nosciu bagagghiu ri 'ntiliggenza, anu statu ittati ri latu ro stissu Gesù quannu appi 'lu curaggiu ri prupunirini a tutti i beatitudini comu strada ri fari e ni prumisi 'a filicità.\n'A storia re puma \nComu ne cunta 'a storia ri Adamu e Eva si putia finiri cu' na storia bella. Ma sta vota nun è accussì. Rifatti a Genesi nun è 'ncuntu, ma 'a parabola ra storia rurulusa ri n'appuntamentu mancatu tra l'omminu e siri filici, tra l'omminu e Diu.\nSta coppia ri 'ziti stanno 'nzemi 'nto jardinu ri l'Eden, ra filicità unni tuttu è armonia. Tranchillità, luci e vita.\nSe 'lu munnu attuali nun è comu l'Eden, nun è cettu curpa ri Diu, ca' fin uro principiu avia prumissu a l'omu ri camparici.\nAma pricisari ca 'lu piccatu originali nun è 'nto mettiri 'a 'nzemmula a carni ri Adamu e ri Eva. Purtroppo sta 'nterpritazioni 'a finutu'pi 'nfluinzari assai 'a genti e magari a pratica re cristiani, 'nto moru ri campari a sessualità, “ 'Lu piccatu cuncessu 'nto matrimoniu”, e supa lu signifoicatu ri fimmina:”seduttrici e unica rispuntabili ro mali ca' cìè 'nto munnu”.\nLu silenzi uri Adamu\nSia l'omminu ca' a fimminasu prisenti 'nto mumentu ro piccatu. Iddi fannu piccatu 'nzemmula, secunnu 'lu propriu runu ri Diu. ?nfatti Adamu sta 'nzilenziu, iddu ca' è lu custodi ra liggi. Tipicu silenzi uri masculu 'pi teniri 'a paci.\nA fimmina veni tintata 'nta so razia femminili.Lu tintaturi cifa capiri a Eva ca l'omminu addiventa comu a Diu, ri fattu è 'lu fruttu ra prumissa divina.Eva veni tuccata ro tintaturi 'nta so vucazioni; vuliri addivintari comu a Diu nun è 'npuntu ri orgogghiu, ma a vocazioni pirsunali ri l'omminu.; e a fimmina a statu misa 'o cantu ri jddu 'pi riurdariccillu."
  },
  {
    "text": "Quann'era scout e staja a Gela, appi moru ri pristari aiutu comu vuluntariu 'nta na famigghia fatta ri na veccia signora orba e ri rui figgi, 'lu masculu avia cinquantatri anni e a fimmina n'aavia quarantotto ri anni. 'A fimmina analfabeta e 'lu masculu ca' terza limitari. Doppu ca' agghiu scuprutu i so' nicissità, agghiu circatu ri rializzari na' cosa 'pi farli rapiri 'o dialugu, 'a 'ntisa, 'a cumprinsioni fra tuttie tri, mittennu fra jddi fiducia e stima. 'Lu me compitu anu pigghiatu comu na notizia ca' ci garantia na graduali riscuperta ra propia dignità e identità pirsunali, ro so' valuri umanu e spirituali..A so' frinisia, l'entusiasmu 'pa vita, ca' si virivunu 'nte vari cosi ca' facia cu' jddi 'mmoru particolari 'a sira si rumpoeru violentamenti e poi s'astutaru quannu si purtaru 'pi vuluntà re famigghi 'nti na casa ri riposu 'pi vecci e 'pi chiddi can un su giusti, luannuli ri l'ammienti ca' 'nzemmula n'avivumu fattu. Cu' me ranni luluri agghiu duvutu virriri 'lu so longu calvariu (lontananza, ristaccu, trasfirimentu, e morti ) ri l'amici mei. Tuttu chistu m'avi lassatu turbatu, facennu nasciti 'nti mia 'lu disideriu ri luttari 'pi difenniri 'a vita, che so limiti pusitivi e nigativi. Ora ravanti 'lu me computer pinzannu scrivu i riorda e mi auguru pozza riurdari 'a autri ca' 'a vita è tuttu e 'và sempri difinnuta."
  },
  {
    "text": "A sulu quattordici jorna ro so rientru 'Vaticanu, 'lu 24 frivaru Giuvanni Paulu II 'a turnatu arreri 'o Policlinicu “Austinu Gimelli” 'pi ricuvitrarisi causa na' ricaduta rea malatia 'nfluinzali.già affettu ri prima 'nte jorna passati.\nArrivatu 'a sira 'lu Papa ci anu fattu l'opirazioni ri tracheotomia; l'opirazioni rarata trenta minuti, 'a statu fatta addummiscennulu tuttu., e avi rinisciutu'bona, magari se 'pi rora 'o papa cianu cunsigghiatu ri nun parrai 'pi “nun sfurzari a linguedda ro palataru”\nA notizia ro ricoveru a fattu subbitu lu gir uro munnu, miliuna ri cristiani s'anu riunutu 'npriera. Fra i primi missaggi ri auguriu, chiddu ro Prisirenti ra Ripubblica, Carlu Azeliu Ciampi e chiddi ra Casa Janca.\nPo' Papa chistu è lu recimu ricoviru 'o Gimelli; I primi ru ricoveri forulu 1981, 'ncunsichenza ri l'attintatu 'nta ciazza ri San Pettru 'pi man uri Alì Agca, mentri 'nto 1992 fu 'lu Papa stissu a riri all'Angilusca' ci vulia picca 'pi ricovirarisi 'pi farisi luari 'ntumuru binignu 'o colon. 'Nto 1993 e 'nto 1994 Wojtyla turnau 'nti chiddu ca iddu stissu a ciamatu 'lu “ Vaticanu 3” 'pi curpa ri rui caruti: a prima quannu finiu l'udienza 'nta sala re binirizioni ca ci prucurau 'na lussazioni 'nta spadda ritta, e a secunna 'nto bagnu ro so appartamentu, unni si fratturau 'lu coddu ro femuri rittu., a risulveru fascennuci 'n'autru 'ntirventu chirurgicu e 'misi ri stari 'o spidali. 'Nta l'ottobbri ro 1996 doppu, o Papa ci ficiru l'appenniciti.."
  },
  {
    "text": "'pe cristiani re paisi urientali, l'icùna è 'na rapprisintazioni ro Diu vivu, attraversu ri Iddu si ci 'ncontra pirsunalmenti cu' Diu 'pi opira ro Spiritu Santu. L'icùna ri San Damianu è perciò llu 'ncuntrarisi pirsunali cu' Cristu 'ca à cangiatu fisiunumia. Diu 'ca 'a divintatu omminu, Lu Crucifissu cunteni a storia ra motti, risuscita, e 'scinzioni 'ngloria.\n'N'ammita 'a tutti a farici patti cu' 'na firi viva e campata, propriu comu fici San Franciscu.\n'A motti ca' 'na salvatu ri Gesù 'a viremu 'nto Vangelu ri Giuanni 'nta 'na sirena rrigalità, e 'stu Crucifissu 'ni runa a prova pittorica. 'Nun è 'na cosa ca' na' surprisu ca' San Franciscu vinissi attiratu ri sa' icùna 'nti l'ispirazioni ra so' vita versu Cristu ca' ci parrau”Vai e aggiusta 'a me Cresia ”"
  },
  {
    "text": "'Lu Crucifissu anu tingiutu 'nto ruricesimu seculu fu 'npitturi Umbru: l'opra prisintaia na' forti 'nfluenza ra pittura siriana, comu cunsiguenza ra presenza 'nta l'Umbria ri monaci siriani. 'A tila è 'ncuddatasupa na fascia ri lignu ri nuci autu 190 cm, largu 120 cm e rossu 12 cm.\nE' prubabili ca' 'lu Crucifissuristinatu a siri appizzatu supa l' altaru ro S. Sacramentu: accussì si penza ca' 'a Cresia ri San Damianu fussi Parrocchiali, pirchì era privistu 'pi su tipu ri Cresii.\n'Nto 1257, i clarissi lassaru San Damianu e sinni jeru 'nta Cresi ari San Giorgiu, pighiannu cu' jddi 'lu Crucifissu. Cu' jddi arristau 'ddà 700 anni.\n'Nta bimana santa ro 1957 'lu ficiru abbirriri e cristiani pa' prima vota supa 'lu novu altaru 'nta Cappella ri San Giorgiu 'nta Basilica ri Santa Ciara r'Assisi"
  },
  {
    "text": "'A regula, 'a prupusitu ra puvirtà, rici ca' i francescani ana circari, 'nto staccarisi e 'nto fari, 'na giusta rilazioni che cosi ra terra, ana renniri 'ciù semplici l'esigenzi materiali e ri essiri cumminti ri siri sulu amministratori re beni canu ricivutu.. Ana puliziari bonu lu cori ra tentazioni ri pusserriri e ri cumannari, quali “piddirini e furasteri” ca' vanu caminannu versu 'a casa ro Patri.\nChisti considerazioni ni portunu a riflettiri supa 'lu nosciu moru ri viviri, ri rappurtarini e cosi e supra 'lu fattu ca' troppu spissu i caricami ri cosi ca' nun su 'a effettivi necessitù..'Nta sta nostra società re cosi ca' si jettunu è na cosa ca' si vivi troppu fotti e fa abbirriri 'na strata ri vita 'ciù 'veru e, 'a fini,'ciù filici se si campa 'nto spiritu re beatitudini.\nFari 'na speci ri ristaccure bisogni cu' munnu voli n'abbicina chiossai 'sistema r'insignari ro nosciu Patri Siraficu 'pi campari n'armunia cu' tutti i criaturi."
  },
  {
    "text": "Spissu parrannu cu' l'amici sicci dumanna:Unni va 'a famigghia oj. Si sa ca' tra i famigghi ca' si ricunu cristiani si pò virriri na vita senza firi,Purtroppu si tratta ri'modu ri viviri assai pe' fatti so', 'pi cumminienza addiventa 'lu portu sicuru e lu passaggiu ubbligatu quannu si cerca ri viviri mumenti assai difficili, in modu ri uttinirichiddu ri cui s'avi ri bisognu. 'nti autri mumenti: chiddi ro binessiri, ro successu,ra sirenità a firi javi picca 'ntiressi, anzi nun ci trasi 'ppinenti. C'è 'mmeci ri riflettiri, pirchì si ni sentunu tanti ri affermazioni particulari, 'pi esempiu tra l'amici occarunu rissi: ma chi ci trasi a firi ca' me vita? Chi ci trasi a Cresia che me ricisioni? Cu' su sti parrini ca' na 'ntirveniri 'ti custioni ca' su persunali mei o ra me famigghia. Riflittennuci addiventa 'mpurtanti e 'nnisoinsabili arrivari e mettiri 'nto menzu cu' Vangelu, ca' so forza i giurizi, i ditirminazioni, i'ntiressi, i pinzera, tuttu chiddu ca' pinzamu che cosi ca' 'ntiressanu a livellu umanu ca' su 'ncuntrastu ca' Parola ri Diu e cu disignu 'pi salvarini.M'accorgiu ca' l'impegnu 'pi fari na' firi ri omminu e di famigghi ri ommini 'nte firi e a vuluntà ra nova evangilizzazzioni 'nto senzu ri na rinnuvata fidiltà 'o Vangelu ri Gesù. Sebbeni oj pari ri assistiri a na nova dumanna riligiusa, 'pi curpa ri autri riligioni 'nsiriti 'nto cuntestu suciali. S'avissa sturiari attintamenti la valenza 'pi capiri finu a chi puntu si tratta ri dumanna ri firi o ri siri riligiusi: Lassu a vujautri 'lu riflettiri e putiri rapiri 'na riscussioni."
  },
  {
    "text": "Caru cumpari Vanni, voli riri lu titulu ri sta storia, ca' si rici quannu nun si prova suddisfazioni 'nti na certa cosa. Pirchì chisti furunu l'urtimi paroli ritti ra Rigina Giuanna d'Angiò ro Regnu re rui Sicilii.Giuanna pigghiata ri na vuluntà senza fini ri lussuria, doppu ca' avia pruvatu cintnara e cintinara ri sudditi picciotti si misi 'ntesta ri pruvari 'ncavaddu ri munta o stadduni.orgogghiu e vantu re riali scudirii ro Regnu.Però caru cumpari ra frasi: stanca si ma sazia mai, ni fa capiri ca dopu l'espirienza bistiali pruvata cu' cavaddu nun ci resi suddisfazioni. Ata sapiri ca' lu rapportu ippo-riali è 'mmurtalatu 'nti la fantasiusa funtana ri Ciazza Pritoria ri Palermu.'Nto menzu ri diversi fiuri si viri a Rigina Giuvanna cu' cavaddu ca lassunu chi pinzari. Eccu, picchi 'a li fimmini ri na certa qualità, quannu si ni mangiassunu ri ommini! I ciamunu e ci ricunu:chissa assimigghis s Rigins Giuanna. Cumpari menumali ca' li nosci fimmini nun ci'assimigghianu, se nò aniautri comu n'avissa finutu!?"
  },
  {
    "text": "Se 'a Trinità è surgenti ra carità, se 'a Cruci è signali ri amuri gratis. L'Eucarisita è lu sacramentu ra carità, pirchì ri issa 'a Cresia pigghia ri segutu 'pi siri carità.Ri fattu l'Eucaristia è lu rialu ro Patri 'a Cresia, ca' si riunisci 'nto nomu ra Trinità. L'Eucaristia è lu rialu ca' ni fa Gesù Cristu ri Jddu, quannu rici chistu è lu me corpu ratu 'pi vujautri...chistu e lu me sangu jttatu 'pi vujautri.L' Eucaristia è lu rialu ro Spiritu Santu ca' un runa comu fruttu ra Pasqua.Jdda è prisenza vera, pirsunali e riali ro Signuri Gesù Cristu.I verbi pigghiari, stuccari, rari e jttari ni fannu capiri tramiti: Matteu, Luca, Marcu evangelisti e l'Apostulu Paulu ca' jddu sa datu 'pi niautri. Essennu mimoriali ra morti e risurrizioni.'Nta stu sacrificiu ra nova e eterna allianza niautri spiramur'aviri sempi a Gesù e a so Patri'nte nosci cora."
  },
  {
    "text": "Caru 'mpari Cola cu' a vui vi pari ca' rommi e riposa chissu potta la cruci chiù pisanti.Ata sapiri ca' certi voti l'apparanza 'ganna.Tutti avemu li guai cu' ciù picca e chiu chiossai.E vui cummari Ninetta chi pinzati! Riurdativi cu' 'pi cricchi e cu' 'pi crocchi, semu tutti 'nta li cracchi. Comu, chi significa mi riciti! Ata sapiri ca purtroppu tutti avemu guai. Vui nunn'aviti, miatidda vui. Ju vi ricu ri taliari bonu rintra a voscia casa e poi mi sapiti 'a diri.Ahh, avia raggiuni ju!, vosciu figghiu vi fici chianciri cu n'occhiu 'nti sti jorna. Comunchi agghiu caputu na cosa cara cummari Ninetta ca li rittu: Cu' nun avi pena ri li carni ri l'autri è pirchì li so' si l'ammuccia cumminta ca nenti pari.Veru è ca' si rici: Lu Signuri pinzò prima 'pi la so' varva, ma vui quali varva aviti, cummari bedda.'Nti la vita ri ognunu ci su cosi nighi o cosi rossi; cosi 'mpurtanti o menu stapi a nui sapiri comu nama cumpurtari. Cumpari Cola chi diciti, siti raccordu cu mia? Miatiddu vui, ca quannu si parra: ri ca' vi trasi e ri dà vi nesci Biniritici jemuni a cuccari ca si fici notti."
  },
  {
    "text": "Purtroppu sta frasi, voli significari ca' quannu unu nun voli purtari avanti a prumissa o l'impegnu, cumincia a circari scusi o a pritenniri certi cosi.Lu rittu a origini re tempi quannu 'pi maritarisi prima s'avianu a mettiri raccordu supa a robba ca' ciavianu addutari.C'era tuttu 'nsistema, cu cuntratti prima ro matrimoniu.Beni addutati ri rarici subbitu o in appressu,beni ri spartiri, curredi ca' i putivunu sabbari 'pi generazioni.Tutti sti cosi si facianu all'abbista no ammucciuni,p'accuntintari a cumminienza e l'esigenzi sociali.Ata sapiri ca' lu corredu cumpurtava na quantità 'mprissionanti ri bianchiria, ri tutti i maneri. 'Nto seculu passatu facivunu parti ro curredu i \"Piriteri\"na cosa fina si penza ca' i facivunu arrivari ri Parigi.Avivunu a forma ri calici,o ri mutu ranni,cu' canni assai longhi. Si usainu quannu eranu curcati 'nto lettu. Maritu e mugghieri, quannu sirvivanu i mittivanu 'nte parti ri rarreri ro corpu e li usavanu 'pi fari passari i gas ro' 'ntestinu fora re cuttri. Sinceramenti caru cumpari, oj nun sa usunu 'ciui. E poviri naschi quannu si ci 'fila sutta i cuttri.Siccomu siti vecciu comu mia, voscia muggheri vi purtau 'nnoti!?"
  },
  {
    "text": "Eccu, lu siminaturi a sciutu, avi pigghiatu ru pugna ri simenta e avi 'ncuminciatu a saiminari.Mentri ja ittannu a simenta, na pocu cariu 'nta strata, i passaredda ci eru e sa mangiaru. 'Nautra pocu 'menzu i cuticci e nun potturu fari i rarichi 'nta terra e nenti spighi. Ci su chiddi caruti 'ntra li spini(ca') anu suffucatu lu furmentu e i vermi s'anu mangiatu. Jautri finalmenti anu carutu 'nta terra bona e chista avi ratu ottimu fruttu: unni lu 60% e unni u120%.\nA parabbula, doppu n'introduzioni unni veni prisintatu chiddu ca facia lu siminaturi, rici comu ci finisci a simenza ca' jddu va jttannu 'nterra. Ni' fa capiri ca' se 'o postu ra simenza ci mittemu \"a Parola ri Diu\". Chista runa fruttu se finisci 'nte parti boni: Unni veni caputa e ascutata.\nLu piriidu ri siminari ni fa capiri ca 'lu Signuri ni voli beni e ca' ni runa spiranza ri salvizza."
  },
  {
    "text": "Ata sapiri ca c'è un rimediu sicuru contru 'lu malocchiu è l'abitinu: 'nsacchittinu russu 'ttaccatu 'nto coddu, 'nta stu sacchittinu si ci metti 'na picca i sali binirittu 'lu jornu ra bifana, 'npizzuddu ri palma biniritta ' a ruminica re Palmi, na fogghia r'alivu binirittu, un spicchiu r'agghia e 'nchiou. Però ci su rimedi ca' su ciu putenti: Purtari 'nchiou 'nta sacchetta o 'ncurniceddu russu. Cusirisi sutta i robbi na curdedda russa. Un nastru russu o 'ncurniceddu russu misu 'nta machina nova o rarreri a potta ra casa. Putiti pigghiari na rattalora veccia, oppuru 'nferru 'i cavaddu truvatu 'pi strata. Ri effettu sicuru na' taddarica russa 'taccata o spau o cavadduzzsu marinu.Quannu poi t'accorgi ca' coccarunu ti jetta l'ucciatura, tocca ferru, oppuru tinennu a manu ritta 'nta sacchetta fa i corna e se un vò rari suspettu fai na cruci ca' punta ra lingua."
  },
  {
    "text": "'Nta'mmillaggiu c'era na casa ben costrita e antica.Avia na potta ranni ca rava 'nta strata principali. A potta era apetta notti e jornu. Genti assai passaia rinni jdda.'nghiornu s'arricugghieru ru prufissura 'pi sturiarini i biddizzi. Jddi 'pi nun si fari risturbari trasijnu ri na potta latirali. A genti, quannu ci iva facia silenziu 'negnu ri rispettu, e erunu cuntenti pirchì stavunu scrivennu a storia a casa. Accussi, a picca a picca i genti evitavunu ri irici e a potta cintrali cariu 'nnecadenza e na timpesta a ciuriu. Arristau sulu na sciaccazza e a strata addivintau tristi e senza ri nuddu. A genti ca' visitava a casa ja diminuennu ci ivunu sulu chiddi 'npurtanti.Co, tempu a genti simplici picca sapia re cosi belli ca' i prufissura scrivivunu.Ognunu vivia a so' vita ma ci mancaja occu cosa.\nNa sira 'mpoviru vecciu senza casa si ci ju a filari rintra, pirchi tra i macci attruau a sciaccazza e trasiu.Lu vecciu turnau a notti seguenti cu' autri poviri vicciaredi e ammuttaru a potta ranni e a casa s'alluminau arreri comu na'vota.A matina quannu jeru 'pi rapiri a potta latirali attruvaru tanta genti ca rintra a casa s'addivittia cantannu mangiannu e ballanu.A stu puntu unu re prufissura ci rissi: Com'è pussibbili tanta 'ngnuranza? e circau ri jttarli fora ma chiddi ci rissunu a casa nun è tova.Unu re prufissura a sira s'ammucciau e quannu i vitti trasiri trasiu cu jddi e s'addivittiu e capiu ca a genti s'avia alluntantu pichì nun si rapia ciui a potta cintrali ma chidda latirali. Accussi ficiru riparari e r'apriri a potta principali, unni tutti putivunu trasiri e virriri arrei i biddizzi ri da casa, E tutti turnaru filici e cuntenti."
  },
  {
    "text": "C'era na' vota n'omminu 'nigu comu a punta ri 'n'augghia Era 'nigu ma avia assai vuluntà ri crisciri! Avivunu passatu na chinnicina ri jorna ri quannu 'ncuminciau a campari, era già centuvinticincumila voti 'ciù ranni.Mancu paria veru.L'omminu stava 'nta na casa fatta apposta 'pi jddu. Na casa strana ca iva girannu po' paisi,curreva ri jornu e anotti si curcava 'nte matinati si suseva.A casa era bella, ma aviva 'nnifettu era o scuru comu 'nsaccu ciusu. Da rintra nun putia virriri nenti.Basta,rissi 'n'jornu doppu novi misi, l'omminu. Si misi a spingiri e eccu ca' sciu. OH, finalmenti, pozzu curriri, jucari, farimi lu bagnu. Autru ca' a casa ri prima.Chista si ch'è bella, c'è lu suli, i ciuri, a nivi, a genti.Tutti li matini 'pi uttant'anni riciva: che bella sta terra! era filici e cuntentu.'Ngnornu cuminciau a divintari tristi, pirchì viria ca' lu suli tramuntava e vinia a notti i ciuri addivintajnu frenu, a nivi fangu e a genti murijnu. Allura 'ncuminciau a pinzari a nautra casa unni tuttu fussi bellu , l'albiri sempri virdi, i ciuri russi e a nivi janca 'Nto pinzari s'aviva addummisciutu e poi muriu.Tutti ciangivanu, iddu 'mmeci rireva.C'ertu appena muriu si ci spalancaru i porti ri n'autra casa ancora 'ciù ranni.Cosi ri nun crirriri, attruavu 'npatri bonu, s'abbrazzau, 'na matri bedda, lu vasau. Lu vsasau e 'lu pigghiau 'pe manu.Ven'a gioca cu' 'niautri, ci rissi.Ma nun sugnu mortu? No, no, ci rissinu tutti si vivu 'pi sempi.Tuttu cuntentu si misi a rirriri e dissi: Chista e a vera me casa."
  },
  {
    "text": "'Nghiornu n'svia fattu na re mei e don Cola 'pi siri sinceru s'avia 'ncazzari, ma nun lu fici anzi mi stringiu 'a manu e mi rissi: cu' fici, fici, dissi pipi. A jddu 'nci putia dumannari, mi lu fici cuntari e riri chi significaja ri 'n'amicu.Stapi 'pi tuttu è finutu, nun ci pinzamu 'ciui. Pari ca sta frasi l'avissi rittu lu Ginirali borbonicu Pipi, ca' vinennu 'sicilia 'pi calmari 'a rivolta ro 1820., 'pi calmari l'animi fici fari 'nproclama unni amnistiaja a tutti. A Palermu pari ca ci'avivunu statu ammazzatini ri chiddi forti 'pe strati e 'a cità avia statu culpita che bummi re borbonici. 'Pi na pocu ri jorna,'a fini però lu prisidiu Napulitanu cu' Loguteneti 'Degu Naselli e lu Ginirali Church si nappa scappari.L'arrivu re 'nglisi e a so' mediazioni fici 'modu ca' 'nto misi ri setembri i borbonici turnaru o putiri.I Ginirali Florestanu Pipi e Petru Colletta ca' eranu considerati 2Libirali\" ficiru modu ri fari ragiunari li siciliani.Ca' magari 'nti si tempi nun li putivunu virriri."
  },
  {
    "text": "I jurnala parrunu 'nti sti jorna ri quantu avi successu 'nta l'Asia e a genti si preoccupa chianci cerca comu sempi ri ajutari i puvireddi vivi a nesciri ri sa' situazioni. Pero ata sapiri ca 97 anni fa magari 'nta Sicilia e 'nte Calabrii ci fu un scantu ri chissu.I nosci nanni ni cuntajnu ca picciutteddu parrinu si sarvau e putia cuntari quantu succiriu 'dà jurnata. Certu quannu lu cuntaja era veccu, ci ricia ca na matina vistu ca' avivunu a jri a Missina 'pe vacanzi ri Natali s'appanu a 'susiri prestu e quattrue menza, e versu i cincu, acchianaru 'nto vaguni ro trenu 'pi Missina Avivunu avutu lu tempu ri partiri ca' 'ntisunu comu se a terra s'annagava e poi cuminciava a girari 'ntunnu tantu ca lu vaguni sciu ri li binari.Poi 'ntisinu un scuaciu comu ri centu caruti ri acqua e un gran bottu tantu forti ca 'nto taliari vistunu a Stazioni e tanti autri casi scumparriri 'nta terra ca si rapia. Vistunu magari i figghi ro capustazioni ciangiri e jttari vuci supa li maceri 'pi lu scantu. Poi si eru 'pi girari e taliari versu lu mari e vitturu umari jautu comu li muntagni re calabrii niuru ca arrivava a tutta velocità versu la terra agghiuttennu e jttannu 'nto so' funnu: casi, ommini, fimmini, picciriddi e armali. Quannu s'arritirau c'era ri mittirisi i manu 'nte capiddi'pi chiddu ca' si viria. A stu puntu scinneru ro vaduni e si misiru a 'dari na' manu a chiddi ca' circavanu r'aiutari i vivi e chiddi sutta i maceri. Rissi tra mia quannu finii ri sentiri: Diu ni scampi e libbiri ri si situazioni ca' su raveru ri farisilla coddu se s'arrinesci a campari.Figuramini chiddu ri ora 'nta l'Asia ca avi statu assai 'ciù forti."
  },
  {
    "text": "'Nti sti siri ri festa, mangiannu cheme niputi, quannu finia ri mangiari, ricia: Ringraziamu Diu, se nun c'è nenti ciui. Me niputi Samueli, spertu e furbu mi rissi: Nannu pirchì rici accussi? Lu taliai e ci rissi; Birbanti cu' sa scusa lu nannu ti cunta a storia. Caru Samueli a sapiri ca' na' vota c'erunu 'nmaritu e na muggheri ca quannu s'assittavanu a tavula 'pi mangiari, lu maritu quannu finija ci riciva: Ringraziamu Diu. E se doppu a mugghei ci riciva ca' c'era occhi cosa jddu a rifutava essennu omminu ri principiu. A Muggheri ca' avia l'amicu, ogni ghiornu priparaia lu beni ca' a criatu Diu 'pi mangiari. A riddu ci mitteva ravanti ru cusuzzi, e all'amicu a sira ci rava i cosi 'boni. 'Gnornu lu maritu, ca' nun era fissa, quannu fineru ri mangiari ci dissi; Ringraziamu Diu se nun c'è nenti ciui. Quannu a muggheri ci rissi a stu puntu, ma lu sai avia priparatu lu 'ncunigghiu 'o furnu , c'ertu 'ciui nun ni voi. Iddu ci rispunniu: No, a muggheri portulu mu pozzu mangiari, pirchì nun aiu rittu sulu ringraziannu Diu, ma aiu rittu: Ringraziannu Diu se un c'è nenti ciui. A muggheri a stu puntu ci iu a pigghiari lu cunigghiu e 'pi sa sira cu' l'amicu mangiarunu sulu autri cosi ca' nun si ponu riri. C'ertu ca' poi lu maritu scpriu magari lu restu e finiu a cavalliria rusticana, iddu, curnutu 'ngalera e idda a fari a buttana. Pirchì lìamicu muriu ammazzatu."
  },
  {
    "text": "'nto purcili ri Mutubè vicinu Raula c'eranu ru purcidduzzi ri se' misi,unu sanatu e l'autru nò, pirchì 'mpari Pauluzzu, 'lu megghiu cocu ro munnu, l'aviva'mpignatu: \"Senza sanatu e pasciutu a biviruniri canigghia\".\n'Lu rossu vantava 'a so' impurtanza assemi o pisu.'Lu sengulu, pi cuntu so', sentiva priviligiatu: \"Ju sugnu porcu finu, 'nporcu 'ccillenti ; nun sugnu comu tutti i porci, sausizza, sangunazzu e lardu...ma porcu sceltu ca' 'n tutti i maneri fazzu fari fiura a cu' mi voli.'nto fisinu ri l'urtima nuttata ri l'annu nun è ri tutti i porci essiri purtatu'n triunfu cu musica e cannili supre granni guanteri , e appressu, ricini ri metri ri sausizza, 'pi fari allegri tutti 'i 'mitati.'Sti cosi a mia toccunu a capu ri l'annu, e 'nto lucali assai rinumatu!\""
  },
  {
    "text": "Cummari aviti trent'anni e nun vi putistivu maritari. Lu sapiti c'ata 'fari? Pi fari 'nammurari n'omminu 'pi 'bui, ata macinari n'ossu ri mortu e a' purviri s'impasta 'nzemi a farina chi giuva 'pi 'na fuazza o 'na cosa ruci ca' poi cià rati a mangiari a iddu. Putiti fari a stissa cosa pigghiannu 'npilu ri monacu, e doppu avirlu fattu uddiri 'nta menzu biccheri ri acqua cu' ru stizzi ri sangu vosciu, si leva ri l'acqua, s'ammisca cu' vinu e si runa a biviri o picciottu ca' vui vuliti fari 'nnammurari ri vui. Se poi vi veni difficili pigghiati l'acqua maritata ca è l'acqua biniritta ca' si pigghia ra piliceddaca è 'nta Cresia e s'ammisca cu' broru o cu' vinu ca' su 'pi l'amicu cavuliti fari 'nnammurari.E ata priari a San Vitu: \" Santu Vitu, vi vegnu a priari: li vostri cani m'aviti a pristari e unni...l'aviti 'a mannari p'avirilu sempi ò me' putiri.\" Mala ca' va, lu 'mmitati a sira ri Natali ci priparati n'anticchia ri broru ci mittiti rui stizzi ro vosciu sangu e statini certa ca stavota ci rinisciti. Vi salutu cummari."
  },
  {
    "text": "Ata sapiri ca' pa festa ri San Giuvanni(24 Giugnu) i picciutteddi frimmini ca' si vonu maritari, vulennu sapiri chi misteri fa 'lu maritu chi ci tocca, squagghiunu 'lu cimmu 'i San Giuvanni. Mettunu supa 'lu focu na' pignatedda cu' t'anticchia ri ciummu ri squagghiari: priparunu ri latu na' vacila cu' l'acqua; quannu 'lu ciummu è squagghiatu, 'lu levunu rò focu elu jettunu 'nta l'acqua ricennu a prijera ri San Giuvanni Dicullatu: \" San Giuvanni Dicullatu,tri 'mpisi, tri 'nniati e tri squartati,tutti i novi riuniti annanzi ri la Vergini muviti, e tantu la prijati e straprijati, sinu ca' 'a 'razia a mia mi faciti\". A secunnu ra forma ca' pigghia 'lu ciummu 'nta l'acqua / 'na varca, 'nmarteddu, 'na zappa ' na rota i carrettu...) s'annuina 'lu misteri rò futuru maritu."
  },
  {
    "text": "Ata sapiri, ca'l'usanza ro cuteddu po' populu sicilianu rapprisintaja chiddu ca' a spada putia rapprisintari 'pi l'aristocratici. Ha fattu in modu ri fari nasciri na tecnica raffinata ri duellu.I vari mossi ri\" scherma\" cu' cuteddu, o lignati, janu tutti na' pricisa difinizioni. 'Pi esempio: lignati a <maccarruna> o ciamata magari <a panzata>stapi 'pi corpu ri cuteddu 'nto ventri, 'mmeci < a cascia> stapi 'pi na cutiddata o pettu. O<musculu> stapi 'pi corpu ri cuteddu 'nto virazzu,e i<biddizza> o a <malantrina> stapi 'pi culpisceddu arrinisciutu bonu. I <bella> e magari <china> stapi a significari 'un beddu corpu. A <scacciata> stapi 'pi quannu si para lu colpu. Amici mei vajhu cuntatu li corpa ro cuteddu, ma ata sapiri ca 'nta lama usanu passarici l'agghia, cunsideratu vilinusu pirchi cunteni arsenicu e chinni vu 'magginati quannu arrivaia 'corpu era quasi sempri murtali."
  },
  {
    "text": "'Pi auspicari, na' giustizia Giusta e vera. 'Pi significari magari a seculari e mai suddisfatta aspirazioni ri 'nnipennenza ro' populu sicilianu. A Porta Nova(Palermu) comu tutti sanu, c'è lu Palazzu Riali( lu Palazzu re' Nurmanni) sempri occupatu ri Viciri o Guvernaturi, suggetti a milli prissioni o cumprumissi ca'facivunu parriri tintu chiddu ca' si faciva.La fura 'mmeci l'avivunu misu 'pi sempri a Ciazza Marina a rui passi ri' Porta Filici. Supa a furca finivunu sempri i puvireddi ca' n'avivunu a nuddu ca' li difinniva.I pezzi rossi sa passainu, quasi sempri a liscia ra Giustizia 'pi jddi.'Pà curiusità, duranti l'esecuzioni capitali, l'incunfunnibili scusciu ri timpulati, 'ncrinaia lu silenziu ca' cuntrafacia su tintu spittaculu. Lu mutivu era ca' a su spittaculu c'erunu magari i picciriddi ca' vinivunu pigghiati a timpulati 'pa riurdarisi e comu ammunimentu ri chiddu c'avia succirutu."
  },
  {
    "text": "Si cunta, ca la cumpagnia Catalana, o Amulcavari era furmata ri Catalani, Aragunisi e Siciliani.\nDoppu ca' avivunu ajutatu Fidiricu II ri Sicilia cuntra li Angiò ri Napuli.Si misuru o sirviziu re rui impiratori bizantini. Amdronicu II e Micheli IX Paliolugu.\nA Cumpagnia era cumannata ri Ruggeru ri Flor ca' 'pi l'ajutu ratu lu ficiru Megaduca e ci ficiru spusari 'na principissina purfirugenita. Ruggeru ri Flor e na pocu re sovi furunu ammazzati a trarimentu ad Adrianopuli 'pi manu ri micheli IX 'nto 1305.\nA stu puntu chiddi ca' ristaru si vinnicaru cuntra i bizantini.Si assirragghiaru 'nta pinisula ri Gallipuli e misiru a ferru e focu i zoni vicinu Costantinopuli, a Tracia, a Macidonia e parti ri l'Anatolia. Quannu paasaru 'nta Grecia scunfissiru i francisi ro' duca r'Atini, Gualtieri I ri Brienni e si impussissaru ro' ducatu ca' tinniru 'pi quasi ottant'anni. Ancora ora 'nta l'orienti usanu riri: T'avissa pigghiari a raggia re vecci Catalani."
  },
  {
    "text": "Jeri, truvannumi cu' me niputi Stefunu, festa ro' so' cumpliannu. Jucannu e babbiannu anzemmula mi dumannau: Nannu Pauluzzu, pirchì a sira ri' l'urtimu ri l'annu,Santu Silvestru, a ranni abbuffata è a basi ri linticci?\nHa sapiri, caru niputeddu, ca' a' linticcia è un' ligumi assai anticu si penza ca' 7-8000 anni fa, già c'era. Si po' riri prima ra vinuta ri Gesù Cristu. A linticcia javi cosi ca pi' crisciri fannu beni e e tempi re nosci nanni lu ciamavanu: a carni re puvireddi. Li fimmineddi nosci li cucijnu 'nti tutti li maneri, tantu custaja picca e comu t'agghiu rittu prima, fa beni. Poi a crirenza pupulari avi cumminciutu a tutti ca' 'ncocciu ri simenta ri linticcia misu 'ncoddu a sira ra' fini ri l'annu potta furtuna,addiventa: addi tempi\"'nsordu\" oj putemu riri, addiventa \"'ncentesimu ri euru\" Eccu pirchì s'arriala 'npugniddu ri linticcia, quannu si Jinu a truvari li parenti. Se tu t'arricogghi a Sira ri San Silvestru 'pi farimi lauguri, magari a to' nanna. Ti' ni' arrialamu 'sacchiteddu, accussì all'annu novu addiventi riccu. Mi taliasti e mi ricisti: nannu sugnu già riccu, pirchì agghiu a' ttia 'pi nannu."
  },
  {
    "text": "Me nannu mi ricia, lu sai pirchì si rici: \"Li peri cu' lu pilu?\" Ju ci arrispunneva: \"Nun lu sacciu nannu\". E iddu 'ncumenzava. \"Ora ti cuntu chidda ri l'ignoranza re recluti re surdati borbonici\". Mi ricia: \"l'esercitu expiemuntisi pari ca fussiru tutti arca ri scienza ri intelligenza e curtura. Sapivanu ricitari versi alessandrini e sapivanu risolviri prubblemi assai difficili ri matimatica. A l'ignuranti recluti ca' nun sapianu disinguiri a destra ca sinstra, chiddi che priparavanu ci vinni a filici idea ca 'pi faricillu capiri ci attaccaru 'nta 'nperi na striscia ri peddi ri pecura. Accussì, quannu avianu a marciari, iddi 'mmeci ri ririci: \"sinistra-destra,sinistra-destra\". Jttannu vuci ci ricijnu: \"Co' pilu-zenza pilu, cu' pilu-senza pilu\". E i surdati burbonici capijnu e cu' tempu su 'mparainu."
  },
  {
    "text": "Bbrugghiari. E 'ngnocu ri abilità ca si usa fari 'pi strada, o'nta ciazza, specialmenti 'nti sti mercatini ri quarteri. Si pigghiavanu tri surdiceddi, addi tempi i centesimi re liri, oj s'avissanu a usari i centesimi re euru.Abbisugnava \"scummigghiari\" unu re tri surdiceddi a diffirenza ri l'autri rui.Lu masciu ro' jocu, cummogghia e scummogghia i surdicci finu a cunfunniri l'idee o jucaturi\nsprovvedutu ca','nto jocu veni ciamatu \"cuntrastu\". Chiddu ca' fa lu jocu, avi unu o diversi complici chiamati \"zaru\" o \"zari\", e l'obbligu ri chisti è fari cunfusioni o ri rari 'n'ammuttuni o na' manata o jocu, 'nto casu ca lu' \"cuntrastu\" avissa 'nzittari lu surdiceddu 'bbonu. Stu Jocu ata sapiri cari niputeddi avi na varianti ca' si ciama;\"Lu tri oru vinci\",Si fa che catti ri jocu, cu stissu sistema re surdiceddi"
  },
  {
    "text": "Ata sapiri ca' sutta lu regnu ri Federicu II ri Svevia,tri ommini d'abbeni ribelli: Franciscu,Tibaldu, Gugghielmu ri S. Severinu e n'autru napulitanu ca' nun m'arriordu lu nomu, pajarunu ca' vita a so' fellonia versu lu bionnu 'mpiraturi. Magari cu' ciamainu Stupor Munni pa' so' abilità pulitica ce po' so' mecenatismu, Fidiricu ri Svevia nun trascurava a' sicurizza ro' so' Imperu. Doppu ca' fici fora i tri ommini d'abbeni, fici 'mprigiunari e murari vivi, 'nte suttirranii ro palazzu riali, magari i muggheri ri 'nni tri ribelli. I corpi mummificati re tri dami, ancora vistuti cu' vistini ri rasu e cu' magnifici giujella, i truvaru 'pi casu tri seculi 'chiù tardu, 'nto 1550,quannu ammodernizzaru lu palazzu 'pi ordini rò Vicirè De Vega e cu' l'abbattimentu ra' turri russa (a ciamavanu accussì, pirchi fatta cu' mattuna russi).Lu ritrovamentu re tri fimmini sciuttunate, arrisbigghiau l'immaginazioni pupulari. Eccu 'picchì si rici:\"Talìa! Li tri fimmini, chi mali ci abbinni."
  },
  {
    "text": "Gesù rissi:\" C'era 'npatri ri famigghia ca' chiantau na vigna 'nto so' tirrinu,l'affittau a campagnoli e sinni ju luntanu.(...) I campagnoli quannu visturu a so' figghiu rissiru: \"Chistu è l'eredi ra vigna, ammazzamulu e ni pigghiamu l'eredità!\" Lu poigghiaru, lu ittaru fora ra vigna e lu' mazzaru. E ora quannu veni lu patruni ra vigna chi fini ci fa fari a si campagnoli?\" rissi Gesù. Ci rispunneru tutti:\" I fa morri cu spaventu, pigghia a vigna e a runa a autri e aspetta ca' a tempu ri ricovita ci rununu a so' parti.\"\n'Ni fa capiri ca lu Patri ni voli beni e manna 'nto munnu so' figghiu a morriri'pi niautri."
  },
  {
    "text": "E Gesù rissi: \" C'era 'n'omminu riccu i so' tirrina avianu ratu assai. Pinzava rintra ri iddu:\" C'agghia fari? Puichi nun'agghiu unni mettiri a raccolta ri furmentu\" Poi rissi accussi: \"Eccu chiddu ca' fazzu: Jettu 'nterra i casi unni tegnu lu furmentu, ni costruisciu ri ciu ranni, vi ci mettu rintra tuttu lu me furmentu, e i me beni, e ricu all'arma mia: Arma mia hai nà' quantita ri beni sabbati 'pi anni assai; arriposati,mangia, vivi, fai festa.\" Ma Diu ci rissi:\"Stupidu, sta notti stissa, ti si dumanna cuntu ri l'arma tova. E chiddu ca' a ricugghiutu, ri cu avissa 'ssiri?\" Accussi e ri chiddu ca fa trisoru 'pi iddu, 'mmeci ri arricchirisi 'mmista ri Diu.\"\nL'omminu ra parabbula s'attrova 'nta na filici situazioni ri sicurizza materiali. Ma a so' sicurizza è 'nlusoria. A morti è na putenza contro cui nuddu c'è sicurizza ca' vali. 'Nd'omminu, 'ntomumentu stissu c'havia pigghiatu nà stabilità ecunomica , arrivau lu mumentu ca' a morti su' purtau cu' idda."
  },
  {
    "text": "'Nto curtigghiu ro' zu Peppi fari festa era n'usanza ca' si tramannaja ri generazioni. \"Rari\" o \"Fari\" lu triunfu era na veccia tradizioni che rarichi. Ogni occasioni era bona: 'nmatrimoniu, n'assoluzioni,'mmattiu,na vincita o jochilottu, o o' totocalciu, mittirisi na putia e pi' finiri farisi ziti. Parenti, amici e vicini ro' curtigghiu, pigghiavanu parti a festa purtannisi a segghia ri casa sistimannusi vicinu n'altari 'nigu priparatu pi' l'occasioni o Santu ra jurnata. 'Un triu furmatu ri viulunu, citarra e urganettu facia addivertiri 'nta festa. Magari sti cumplissini si ciamavunu >Triunfi>. S'accumenzava cu' vecci canzuni ri Cresia e si finija cu musiche muderni. I fimmini pa' sira priparavanu pizzi, scacci, carni ri tutti i maneri e si mangiva 'nzemmula rirennu e babbiannu vagnannu tuttu cu' un bonu biccheri ri vinu."
  },
  {
    "text": "'Nta 'du mumentu i riscepuli s'abbicinarunu a Gesù ricennu:\"Cu' è dunchi 'lu 'ciu ranni 'nto Regnu re' Cela?\". Allura Gesù ciamau vicinu ri jddu 'npicciriddu, lu misi 'nto menzu e a jddi ci rissi:\"Ca' virità vi ricu: se nun cangiati rintra lu vostru cori e nunaddivintati comu picciriddi, nun trasiti 'nto Regnu re' Cela. Allura tutti chiddi c'addiventunu 'nighi comu stu picciriddu, sarà lu 'ciu ranni 'to Regnu re' Cela\"\n'Nto regnu re' Cela javi valuri a seguenti liggi: cu' è ranni è 'nigu, e cu' è'nigu è ranni: Maria era a 'ciu 'niga e a 'ciu umili ri tutti i criaturi; ppi chissu Diu avi isatu e cunfini ra' Divinità. ?nama riurdari ca' lu Regnu è 'npicciriddu a menzu cristiani anziani ('na parabbula 'azioni). Gesù 'ni ripeti sempri: 'nama 'cummertiri, ama a fari na' cazzicatummula 'nte nostri idee e ama turnari a siri 'nighi comu picciriddi."
  },
  {
    "text": "Lu 'zu Turi, vecciu lupu ri mari e allura omminu ca' avi fattu na vita ri mari e avi visitatu tanti Paisi ro' munnu. 'Nghiornu ni parrau ro' Natali 'nglisi. Quannu lu Natali s'abbicina, ognarunu penza o rialu ca' avi accattari ppi parenti e amici. I strati brillunu pe' lamparini misi ri' ognu forma e culuri e i vitrini re nigozi su' fatti belli e chini ri cosi ca' costunu cari, misi ca' cu' i talia ci' veni lu pitittu. Lu Natali è na' ranni festa ri famigghia, priciruta ra' viggilia ri Natali, lu jornu pinzatu pe' cosi ca' sa na 'fari. L'emozioni arriva lu matinu ri Natali, quannu i picciriddi s'arrisbigghianu e virunu ca', duranti a notti, un' mistiriusu essiri maciamatu Babbu Natali, avi scinnutu re' ciaramiri e avi lassatu ogni piaciri ri riali. Ata sapiri ca' lu mumentu culminanti è a mangiata ra sira ri Natali, quannu a solita carni ra' ruminica lassa lu postu aiu prusciuttu o furnu e aiu 'nianu arrustutu, ci fa cumpagnia 'npastizzu ri carni cina di puma e nuci e ro' biancu mangiari ri Natali, cummigghiatu ri crema. I cammiri su dicorati cu agrifogghii, edira e vischiu e, occu vota, magari cu' ghirlanni e lamparineddi ca' lampiunu a culura, mentri i riali, cannili e cosi aruci su appinnuti 'nti l'arvulu ri Natali. 'Nta n'attumusfera calurusa, a 'nmenzu lu piaciri, a sirata si vò 'teni sinu e primi uri ri Santu Stefanu,<Lu jornu re' scatuliceddi> Si rici accussi, pirchì 'nta su jornu si rapunu i riala e s'arrialunu riali a chiddu ca spatti a posta, a chiddu ca' potta lu latti eccetera."
  },
  {
    "text": "Me nannu cuntaja. Stapi ppi frinisia. caru niputeddu.Lu veru dittu era<L'urtimi du' jorna ri lu picuraru>. Ca'erunu appoi l'urtimi dui jorna ri cannilivari. Erunu i pagghiazzi re fistiggiamenti e, pirtantu, vi pigghiavanu patti, magari chiddi ca' ppi curpa ro' travagghiu ( Viri picurari r vaddiani ri manniri) nun putivunu abbannnunaru ppi jorna assai i so' occupazioni. Arrivavsanu 'nti l'urtimi jorna e si... scatinavanu. Sta situazioni fu viruta bona doppu a ribbillioni ri Palermu ro' 15-23 sittembri ro 1866, quannu re' paisi vicinu 'nta pruvincia vinniru in aiutu a Palermu ca' si ribillau, si ni arricugghieru assai, armati sinu e renti e chini ri odiu e rabbia.contru lu guvernu tintu e chiddu ca' vulijnu fari li piemuntisi."
  },
  {
    "text": "'Na vota la matri di Giufà iju a la Missa; dici:\n-Giufà, vaju a la Missa; tirati la porta.\nGiufà, comu nisciu so matri, pigghia la porta e la metti a tirari, tira tira, tantu furzau ca la porta si nni vinni. Giufà si la càrrica 'n coddu, e va a la Chiesa a jittariccilla davanti di so matri:\n-Ccà cc'è la porta!...\nSu' cosi chisti?!..."
  },
  {
    "text": "Lu maccu è fattu di favi vudduti e rivudduti, fin'a quannu si squagghianu tutti cumu na frasquatulidda. Lassa, ppi tutta 'na notti, 800 grammi di favi sicchi e scurciati nill'acqua cianurusa di finuocchiu sarbaggiu. Mitti 'ncapu e cuci a fuocu vasciu. Quannu li favi su miezzu cuotti, iunci 300 grammi di cicuriedda già cuciuta 'ntre tanticchia d'acqua, minti spezzii e sali quantu bastanu. Quannu li favi su cuotti, scacciatili ccu la brucetta e facitili squagghiari tutti. Livali di 'ncapu lu luci, cunzali ccu uogghiu d'ulivi ed è prontu.Lu maccu lu facivanu l'antichi e ancora è canusciutu in tutta la Sicilia."
  },
  {
    "text": "Nc'era na vota un chi si chiamava Giacchinu chi lavurava nta campagna. Nto misi i maggiu tornava a casa chiù tardu percchì i jornati jivinu a llongari e soi cerasi jivinu a maturari e s'accorgiu ca se nno stava attentu nci jivinu a mancari.\nUn jornu cu suli nn'havia calatu i bravu tempu, si lavau i mani, si mmiviu l'urtima goccia i vinu e ncuminciau lu si nni torna pa casa quanno ncignau lu sona l'urtima 'Dimaria'.\nLu vijolu era shtrittu e caminava chianu, chianu però quannu rrivau nto shtratuni a luna ni faciva luci e potiva caminari cchiù a sverta.\nQuannu rrivau \"O Carvariu\" ntisi un rrumuri shtrammu, comu pezzi i ferru chi facivinu scrusciu. Arricchiau e lu rrumuri si faciva a sentiri chiù forti.Penzava ca nc'era na forgia ja vicino ma poi si ricordau ca nti ju postu non vitti mai na.\nLu rrumuri veniva du voscu e pariva un fracassu. I pochi capiji chi nci rrestaru n'testa nci rrizzaru comu chiova. Sudannu si mmucciau a facci e dissi \"animi santi du Purgatoriu!\" e catti n'terra. Com'era quasi senza senzu, vitti tri fili d'umbri chi nci parianu i malispiriti, cercau lu si faci a cruci pemmu faci lu sinnivannu non ci avi fici e sveniu du tuttu.\nPe quantu tempu steppi nterra no seppi mancu iju, quannu j'apriu l'occhi tuttu lu munnu era carmu si sentivinu sulu i ceji da notti. Si levau, si fici a cruci e jiu lu si nginocchia \"o Carvariu\" e pregau o Signuri ca lu scampau di malispiriti; e nci promettiu ca nci dici na missa pe l'animi du Purgatoriu.\nCu trematò nta ll'anchi rrivau a casa. Pe jornati e jornati nto paisi si parlava comu l'animi du Purgatoriu nci cumpariro a Giacchinu. E ogni vota chi cuntava a storia, tremava e perdiva a vuci. Moriu vecchiu e non seppi ca a chiji tempi i cunnannati chi venivinu portati i un carciru a nn'atru e ncatinati unu cu n'atru, caminavinu i notti e suttu a guardia stavinu mmucciati nto voscu duranti o jornu pe nommu i vidinu i genti."
  },
  {
    "text": "IT R I C I\n\nE IC A R A B B I N E R I \n\n -Cola tistimoniu-\n\nChistu è ncuntu drammaticu ca pi picca un addiventa traggicu.\n\n L' Auturi nta na para di fogghi scrissi n'abbozzu, iddu cchiossà di chissu nun sapi fari, basannusi supra nfattu ca succidìu a sò nannu cchiù di na sittantina di anni prima.\n\nCci lu cunta picchì sappi ca s'avia datu e scienzi littirari e vidia ca cci avia na nclinazzioni forti (pi mia un cci vidia bonu) e comu prova cci duna nfogghiu ngiallutu scrivutu a machina.\n\nStu cuntu puru, dunca, è pigghiatu da rialitati.\n\nUn cuntu nenti cchiù sulu ca ju, l'altergu mastru, cci fazzu trasiri i tri Ci e di dd'abbozzu scunciuliddu cci fazzu sciri un cuntu ca s'avi leggiri cu piaciri, armenu cridu.\n\nA ddu pezzu di ... Auturi, comunchi, cci avi piaciutu, forsi picchì na figura di lussu ccì fazzu fari.\n\nBon appititu ... ccioè ... bona liggiuta\n\nUC Lu N T Lu \n\nTutti quattru, ju comu a lu solitu nun cuntu e di Arturu i tracci s'annu pirdutu, annu scinnutu da muntagna e ora su' fermi davanti lu purtuni da caserma dê Carabbineri picchì Cola si scanta a trasiri mentri Ciccu e Currau cercanu di cummincirilu ca pi iddu pirìculu nun cci nn'è.\n\nCOLA - Lu fattu è ca nun sacciu chi cci avi diri\n\nCURRAU - Tu si' lu tistimoniu oculari ...\n\nCOLA - Oculari?\n\nCICCU - Eh! Di visu...\n\nCOLA - Di visu?\n\nCICCU - Tistimoniu di visu, oculari \n\nCOLA - Di visu ... oculari ... vuiautri a mbrugghiarimi mi vuliti purtari, ju sugnu sulu ntistimoniu, puntu.\n\nCURRAU - Tu ceritu ddà prisenti ...\n\nCOLA - Unni \n\nCICCU - Unni cci fu lu scippu \n\nCURRAU - ... dunca tutti cosi vidisti \n\nCICCU - Picchissu si' ntistimoniu oculari \n\nCURRAU - Di visu \n\nCOLA - Ca quali! Ju nenti vitti, sulu lu scrusciu du muturi ntisi \n\nCICCU - Ah! Allura si' oculari e auriculari\n\nCOLA - E tisticulari no?\n\nCURRAU - Vo' ddivintari ristivu riluttanti renitenti? Scegghi, a tia a scelta \n\nCICCU - O vo' fari reticenza ... a oltranza, comu si dici 'n talianu \n\nCURRAU - O fari fari a settaforza?\n\nCICCU - Dinni zoccu vo' fari \n\nCOLA - Fazzu sta tistimunianza sulu sulu pi nun sintiri cchiù a vuiautri dui. Bravi! M'aiutastivu assà! (prijuliannu)Ju mi nni fujìu \n\nCURRAU - Ma comu! Dici ca a vo' fari \n\nCOLA - A mia mi sirvissi n'avvucatu da mafia. Iddu sapissi mbrugghiari i carti nta na manera c'appoi mancu ju sapissi cchiù comu i fatti annu jiutu rialmenti \n\nCICCU - Sparatu, manciatu dê cani! L' avvucatu da mafia! Sona ssu campanellu, pi caritati, e nchiudemu sta storia ca nun ti pozzu supportari cchiù \n\nCOLA - Macari Ddiu! Sti cosi si sapi comu nasciunu ma non comu morunu ... causi prucessi e avvucati, jurici sintenzi e carti bullati, carzara carzareri carzarati, firiti e morti ammazzati ... persu sugnu ...\n\nCICCU - Cci sunasti ô purtuni?\n\nCOLA - Ju? Ju ospiti furzatu sugnu \n\nCURRAU - Ti scanti ca cci lassi impronti? \n\nCICCU - (mentri ca è iddu ca sona) Tu nun parrari, nun grapiri propia a vucca, mi capisti?\n\nCURRAU - Sinnò fora nni lassi\n\nPIANTUNI - (grapi lu purtuni e saluta gintili, 'n talianu) Bongiorno\n\nTUTTI, JU MACARI - (rispunnemu 'ducati 'n sicilianu) Bonjornu\n\nPIANTUNI - (sempri cu curtisia, 'n talianu) Desiderate?\n\nCICCU - (calmu ma tanticchia suggizziunatu) Vinnimu ccà ... pi ... na tistimunianza \n\nPIANTUNI - (ancora cu urbanità) Prego, entrate. ( comu tutti semu dintra nchiudi lu purtuni e ju mi sentu comu 'n carciri, comu si avissi pirdutu a libbirtà) Prego, accomodatevi \n\nTUTTI - (menu ju ca rrestu additta) Grazzi (e s'assèttanu taliannusi maravigghiati ntê facci ma tanticchia prioccupati)\n \nPIANTUNI - Di cosa si tratta?\n\nCOLA - (ca nun cci rrinesci a starisi mutu) Nenti, na babbiata, maresciallo ... \n\nPIANTUNI - (finisci di parrari talianu) Nun sugnu maresciallu \n\nTUTTI - (sintennulu parrari sicilianu si rilassanu e si talianu attorna ntê facci ma stavota surridennu, e pari ca cu l'occhi si dicunu \"nenti paura, unu di nuiautri eni\") \n\nCOLA - ... un scippiceddu brigaderi ...\n\nPIANTUNI - E mancu brigaderi ...\n\nCOLA - Cosa di carusazzi appuntatu\n\nPIANTUNI - (bruscu) Mi sta sfuttennu? \n\nCICCU - Ca quali! Lu surdatu un lu fici \n\nPIANTUNI - (parrannucci autoritariu cu njiditu sutta l'occhi) E un scippu è riatu, re - a - to. (Vidennulu appoi scantatu cci prova piaciri a farilu scantari cchiossà) Lu carciri cc'è, car - ce - re, ga - li - ra ... (torna calmu ma sempri autoritariu) Aspittati ccà (e si nni va)\n\nCOLA - Atu ntisu? Riatu eni, lu carciri cc'è! 'N talianu lu dissi, re - a - to, ga - li - ra, cchiù spicificativu eni, cchiù scantusu ... Cunsumatu sugnu \n\nCICCU - Lu scippu nun lu facisti tu \n\nCOLA - Pi iddi diffirenzia un cci nn'è \n\nCURRAU - Tu si' sulu ntistimoniu \n\nCOLA - Oculari, un tu scurdari \n\nCURRAU - Si è picchissu puru auriculari ... ma chi avi a chiffari?\n\nBRIGADERI - (trasi cu Piantuni e pi furtuna parra sicilianu) Bonjornu \n\nTUTTI - (allegri allegri) Bonjornu \n\nBRIGADERI - Ccu è Cola ... Cola ... (talia nta un fogghiu) Cola ...\n\nCURRAU - Cola, cu tia l'avi \n\nCOLA - Cu mia? E picchì? Ah sì ... Cola ju sugnu ... prisenti \n\nBRIGADERI - (grapi na porta) Pregu\n\nCOLA - Ha trasiri?\n\nBRIGADERI - Nca certu!\n\nCOLA - (cu tantu di quatela metti a tistuzza dintra pi taliari chi jè) Ccà dintra?\n\nBRIGADERI - Vulemu trasiri? Nun è a cammara di sicurizza\n\nCOLA - (talia, a puntu di dumanna, a Ciccu e Currau ca cci fannu nzinga di trasiri e iddu sempri a signali \"sicuru?' e iddi macari a signali \"vai, vai\") \n\nBRIGADERI - Ma com'è! (Cola trasi)\n\nAUTURI - Brigaderi, lu picciottu scantatu è ...\n\nBRIGADERI - Nenti paura, cincu minuti e jè fora (trasi e nchiudi a porta)\n\nAUTURI - Atu ntisu? Cincu minuti \n\nCURRAU - Cu Cola?\n\nCICCU - Cu Cola un è pussìbbuli (difatti passanu cchiossà di deci minuti) Pi mia cumplicazzioni cci su' (si senti Cola jittari vuci) Ccà semu ...\n\nAUTURI - (è lu cchiù lestu a trasiri, Ciccu e Currau appressu. Ju? Comu) si nun cci fussi) Chi succidiu?\n\nCOLA - Aiutu! Arristari mi voli! Di favuriari i scippatura m'avi ccusatu! Taliati ccà, nta stu fogghiu dici ca cc'è scrittu \n\nAUTURI - (cci scippa lu fogghiu di manu e leggi) Lu sottoscritto ... accussì e ccussà ... dichiara ...\n\nCOLA - Ju nenti dichiarai\n\nBRIGADERI - (mittennusi na manu nta locch) Ma chi mi ...\n\nAUTURI - Zittiti! (cuntinua a leggiri) Io mi stavo ni la banchina di Piaza Picola versu i 14 di lu 10.6. lu.s. ...\n\nCOLA - Quali quattordici! Ju ê dui cci dissi, senza lu essi\n\nBRIGADERI - (tuculia a testa) Chi gnuranti!\n\nL' Auturi ora leggi senza putiri ripigghiari ciatu) \n\n... un sole li pietre spaccava un caldo ca si scoppiava na noia ca si moriva un sonno ca mi calava aspittanno chi non viniva unamico unanima viva non si vedeva un cane piedi piedi nun girava ...\n\nCOLA - Na puisìa fici ... Arturu sciusciari ma po'! (a Ciccu e Currau cci veni di rìdiri mentri l'Auturi ripigghia a leggiri)\n\n... a poi un 48 spunta o era na vespetta bo non lu so inzomma chello ca era cu due picciotti a cavallo ...\n\nCOLA - Ca quali cavaddu!\n\nBRIGADERI - (comu prima) È propia gnuranti \n\n... a zighizaghi fanno avanti e innietro a destra e a sinistra di quà e di là a zighizaghi come ci dissi prima spuntò eapoi sotto lu naso mi passò ca io cu lu sonno cami calava a mia personalmente parlanno cu lei sinceramente parlanno io manco in facci i guardai di dove pigghiaro non lu vitti eapoi a mia cheminteressava a mia affari suoi sono io i fatti mei mi faccio puntu. Finalmenti! Senza ciatu sugnu!\n\nCOLA - Ju senza spiranza \n\nAUTURI - Zittiti. (torna a leggiri) Apoi na bammina vitti perdavero ci dico na piccirilla che ana signora a mano ci tiene cioè per megghio dire a signora .,.\n\nCOLA - Giustamenti \n\nBRIGADERI - Cci a finisci di intirrumpiri?\n\n... (l'Auturi ca nun s'avi firmatu) ... ci teneva a mano a bammina piccirilla ma io per prima apiccerella bammina vitti pa precisione perché io a lu cento per cento ...\n\nCOLA - A stu puntu, a milli pi milli pa pricisioni \n\n... Io preciso sono tanto sicuro non sono si vedo pi prima a bammina eapoi lu 48 o la vespetta o chello ca era inzomma per farla breve e non portari i cosi allungo a bammina ca piccirilla cioè perla precisione a peccerella ca bammina ca ci teneva a mano a la piccerella signora ...\n \nCOLA - Ju tutta sta cunfusioni fici?\n\nBRIGADERI - Ancora nenti avi ntisu!\n\n(l'Auturi un si ferma) ... che a mia macari mi faceva arrisvigghiari a mia cami calava un sonno di moriri cuttutto chello sole che cera che lu cervello mi bolliva per lu forte calore che mannava nientediniente ci torno a dirci un silenzio di tomma di lu camposanto celo giuro davanti a Dio, a Madonna, Sangiuseppe e tutti i santi di lu paradiso e si nun mi crede a mia ci consigghio di provarici accussì apoi mi crede a mia mappirô affari suoi sono basta che amiami crede amè comunche per abbreviari lu discorso sinnò troppo allungo addiventa doppopiù di cincue minuti più sicuro na cosa come deci minuti ma a mano ni lu foco non cela metto ...\n\nCOLA - E mancu ora!\n\n... sta benedetta peccerella ca cci aveva in mano a bammina di la signora per megghio dire a signora da bammina caci teneva a mano ni la mano di la peccerella ecco ccussì giusto è che stava dicenno asì la peccerella cu in mano a bammina da signora quanno marriva a tiro di voce e mi dice celo giuro su tutte lalmisanti di lu purgatoriu mi dice palora pî palora celo riperto sinnò celo spia a signora ca bammina ca io non ciò niente dimmucciari celo po spiari secci fa piaciri e sicci piace macari a piccirilla ...\n\nCICCU - Lu filu persi \n\nCURRAU - Ju nenti cci capivu \n\nCOLA - Chiddu ca cci dissi ju! Ju chiaru parrai ...\n\nBRIGADERI - È curpa mia si tu si' ccussì ribbedui rivuluzziunariu si nun spiccichi na palora taliana? Puru a tradotta aiu duvutu fari. Ma unni cridi di ssiri, a l'ONU? Pi mia tutta sta cunfusioni apposta a facisti, pi mia tu complici si', ristivu e riticenti. Accussì a penzu\n\nCOLA - Ju ... a mia pi complici mi pigghia?\n\nCURRAU - Riticenti ...\n\nCICCU - ... e ristivu \n\nCOLA - Ora mancu lu nasu pozzu mettiri fora di casa. E ccu avi nesciri di dintra? Mpirtusatu pozzu stari! Ddiu miu chi vrigogna! È megghiu ca moru ca campari cu sta vrigogna. Ju ca sugnu ô 100% onestu e sinceru (nun cuntu i mossi ca Ciccu e Currau fannu) accusatu di latrunizziu! Un cci pozzu pinzari! E comu fazzu ora?\n\nAUTURI - Brigaderi, cu sò pirmissu, putemu scriviri sta tistimunianza comu Diu cumanna? Pi lei stissu Brigaderi, mi capì? (ntantu cci sbatti nirvusamenti ddu fogghiu sutta lu nasu) Nenti cci voli, nta na botta finemu picchì lei veloci eni a scriviri a machina \n\nCICCU - Brigaderi, stu signuri è un scritturi, bona figura cu cumannanti cci fa fari, garantitu \n\nCURRAU - E ccussì Cola di ristivu e riticenti passa a \"collaboratore di giustizia\".\n\nCOLA - Chi mi pigghiasti pi un mafiusu pintutu? Ju npicciottu ....\n\nBRIGADERI - (si cumminci) E va beni! (mentri pripara a machina di scrìviri) L' avvisu ca ju palora pi palora scrivu \n\nCURRAU - Lu nutammu \n\nCICCU - Ju nun mi nn'addunai \n\nAUTURI - Un si pigghiassi pena ...\n\nBRIGADERI - E ccu si nni pigghia! Sugnu tantu tranchillu!\n\nAUTURI - ... Ju macari i punti e i virguli cci dicu\n\nBRIGADERI - Megghiu accussì. Azziccamu \n\nAUTURI - Lu sottoscritto eccetra eccetra ... (ddoppu nsecunnu) Eccetra eccetra nun cci lu scrivi, veru?\n\nBRIGADERI - Lei nun si cci avi bbagnari lu pani ppirò!\n\nAUTURI - Dumannu pirdunu ... dichiara ... accapu. Ero seduto in na panchina di Piazza Piccola virgola ... Brigaderi piazza dui zzi zzi e piccolo dui cci cci ... verso li ore 14 puntu, dui zeri, di lu 10 puntu 06 puntu lu.s. comu scrissi lei... puntu e accapu. Dal fonno di via Trasimeno ... Cola chista è a strata?\n\nCOLA - Si nun l'annu spustatu o canciatu nomu, idda è \n\nBRIGADERI - Babbia cchiù picca tu, vidi ca sempri sutta nchiesta si'.\n\nCOLA - Beddamatri! (agghiarnia e cerca cunfortu nti Ciccu è Currau ca ccì fannu nzinca di stari tranchillu)\n\nAUTURI - (di cursa ripigghia a dettari) ... saliva na signora cu na bammina puntu. Soltanto all'arrivo di la signora sepoi che era stata scippata puntu e basta, (a Cola) Va beni accussì?\n\nCOLA - I palori di vucca m'atu scippatu \n\nAUTURI - Brigaderi, puru pi lei?\n\nBRIGADERI - (tuttu suddisfattu, surridennu sutta i baffi) Megghiu di ccussì? (nto mentri nesci lu fogghiu da machina e cci lu metti davanti a Cola) Firma ddocu sutta? \n\nCOLA - (cci fa nzinca quasi a fini fogghiu) Cca va beni?\n\nBRIGADERI - Ripigghi s babbiari? Ju nenti cci mettu ...\n\nCICCU - (a Cola) Vidi ca na fraccata di scurciati 'i coddu ti dugnu \n\nCURRAU - Firma ddocu (e cu jìditu cci dici unni)\n\nAUTURI - Firmasti?\n\nCOLA - Sissi \n\nAUTURI - Brigaderi, ni nni putemu iri?\n\nBRIGADERI - Pi mia è! Siddu nun aviti autri pinnenzi \n\nCOLA - Ca quali! Na abbasta e avanza \n\nCICCU - Forza, scurremu\n\nCURRAU - Bonjornu Brigaderi \n\nCOLA - Ancora ccà si'? Baciamu i manu, Brigaderi \n\nCICCU - Ancora ccà semu? Amuniiiinni!\n\nAUTURI - (na vota fora) Ju m'aiu passatu lu piaciri di mittirimi nta sacchetta ddu parapigghia ncumprinzibbili\n\nCOLA -Tutti i barzilletti supra i Carabbineri veri sunnu \n\nAUTURI - Sì. Arricurdati ppiro' ca du' mutivi cci sunnu. Unu, lu cchiù mpurtanti, eni ca na vota sulu ccu era mmaculatu finu a settima ginirazzioni trasia nta l'Arma, secunnu appoi, na vota a paga era misiranna, sulamenti un menzu analfabbeta cci iva e ccu cci avia a terza elementari addivintava brigaderi e maresciallu. Pi stissi mutivi ppiro' fu suprannuminata La Benemerita\n\nCOLA - 'N talianu \n\nAUTURI - Nca certu! L' Arma taliana eni \n\nCICCU - Oji comu oji siddu nun avi nniploma di scoli superiori mancu 'n cunsidirazzioni ti pigghianu \n\nCURRAU - E si avi parenti cu quarchi macchia ntô certificatu penali nchiudunu un occhiu \n\nCICCU - Tutti dui! Picchissu ogni tantu spunta quarchi sfasatu ca cummina na fissaria \n\nCOLA - Allura un è cchiù A Benemerita \n\nAUTURI - Sempri, picchì lu 99% onestu eni, NEI SECOLI FEDELE.\n\ncuntinua"
  },
  {
    "text": "A R T Lu R Lu D I R Lu T T A S A N A \n- monolugu di Arturu -\n\nStu assulu di Arturu esplodi a ntrasatta ddoppu ca l'Auturi ntra 'n corpu, accussì, senza mutivu apparenti, dici du' frasi degni di iddu. Taliati chi testa ca avi.\n\n1. - Voi sete gintagghia, iò sogno lu fromento voiautri la pagghia \n\n2. - Iò sogno di sto tempo ma non sogno di sto tempo \n\nC'avi vulutu diri, unni vulia iri a parari, picchì lu dissi, è un arcanu pi tutti ma no pi mia ca lu canusciu di na vita e cci sacciu i pila c'avi 'n coddu.\n\nSsi frasi i dissi pi fari lu bellu cu Arturu e faricci vidiri ca puru iddu, si vulia, putia mmintarisi na lingua. Arturu ppiro' cci cunsigghia di livaricci manu.\n\nJu pi mia siddu avissi avutu oppurtunitati e putiri lu ppinnia pî manu, cci scupirchiava i natichi e ccî dava cu na spicifica ca lu porta di bottu narrè ê vecchi tempî beddi da sò picciuttanza e cci rrisbigghia certi disii. \n\nE allura, lu criaturi, si lassa catturari do sò estru fantasiusu, urigginali suprattuttu. Sintiti comu successi.\n\nAUTURI - Ta rucurdi a formula maggica?\n\nARTURU - Basi pi autizza e pruduttu spartutu pi dui \n\nCOLA - Ju sta formula l'aiu sintutu cchiù di na vota \n\nCICCU - Vih picciotti?\n\nCURRAU - Quantu si' gnuranti!\n\nCOLA - Chi dissi di sbagghiatu?\n\nl'Auturi nun si distrai pî prubbremi di scola di Cola e aggrava a situazzioni cu nautra dumanna cchiù diretta ancora ca lu fa scuppiari di tunnu.\n\nAUTURI - E du Tegnoso chi mi dici?\n\nA sti palori Arturu sauta additta di scattu comu si avissi statu muzzicatu di un scurpiuni, accussì di scattu ca fa tramutari a Cola.\n\nSi arma cu un vastuni ca punta ardenti e fiammiggianti ca mania comu na spata e fa firriari supra a testa ...\n\nCOLA - Beddamatri! Chi voli fari?\n\n... e si lancia nta stu monolugu ca ju riportu esattissimamenti grazzi a mia mimoria di ferru ... cchiossà di chidda di n'elefanti.\n\nSugnu puru sicuru ca ddiventa famusu pa manera ca Arturu avi di mettiri i palori na ddoppu l'autra cumminannu frasi tanti voti senza senzu e significatu.\n\nAR I C I T A Z Z I O N I \n\nNesci 'n ciano vile vigghiacco Tegnoso sdisonorato, tutto scomunicato, nesci fora maldito bannito senza affronto e decoro, nesci la nasca a forma di milinciana sbintorato amaro midicinali ca ti fazzo tastari lu fierro caliente ... (isa lu vastuni e lu diriggi versu di Cola)\n\nCOLA - Oh oh, ma chi ti pìgghia? (Arturu ppiro' avi già partutu e nun cci fa casu)\n\nARTURU - ... di la mia durlinnana ncanniscenti accussì fosforescenti ca diventa tagghienti pezzo di fetenti e squataria lu burro como nenti (va nti Cola) \n\nCOLA - Matri mia ccà sta vinennu!\n\nARTURU - (comu arriva cci metti na manu 'n testa)\n\nCOLA - Aiutu!\n\nARTURU - E tu peccerello omo nasciutu corto non ti scantari di lu Tegnoso ca ju a chello nfamanti scrianzato petteculanti tradimentoso e petulanti cci tiro prima lu ntagghio e poi lu pugno nti lu giugno, cci scavazzo un pere, cci ncoccio l'altro e lu fazzo scattiari ni lu pezzo dello speco di la banchina popolari ... (lassa iri a Cola)\n\nCOLA - Menu mali, bona mi finì \n\nARTURU - (va versu lu muru a siccu di unni si vidi a chiana e jisa a vuci)\nUnni ti mmocci Tegnoso strafottoto, dilinchenti sbottonato senza onoro e dignità, nesci 'n ciano cu chella milinciana a forma di nasca ca ti fazzo assaporari a forza brutali senza pietati di lu virazzo potenti di lu mmortali propropronipoti di Mascisti trasuto nti lu stritto di Messena a pilo di cunigghio sopra 'n capo lu carretto viloci di Achilli scarcagnato senza vecchi scarponi ca scavazza ragno e taddarita ni lu pertuso di lu muro a sicco quanno nti la valli di Mao Mao zetungo unni li petri si chiamano sassi, propio lane nti chella vallona di li fraschi freschi cu li vacche e lu vaccaro, capri e capraro, pecuri e picuraro, scecco e sceiccu, toro e torero, quanno cci avi stato la straci di l'onimi morti defunti sticchiti, quanno di la macchia di lu rovetto ardenti ca non si stota mai, nesci a scopittata como no pazzo di lu manicomio scappato fujiuto lu jatto sarvaggio, ti mozzica lu pollicione dritto di lu pere mancino e tu caschesti ni lu provilazzo como no sacco di patate vacanti spirtosato senza spirito. Ju ripetetti i profetichi palori \"chi di spata ferisci di spata morisci\" e me ne anno vittoroso colmo ripieno di eterna gloriosa gloria in pedi di turi ...\n\nCOLA - Beddamatri, cunfunnutu sugnu \n\nARTURU - ( appoi accussì, tuttu nta na vota, ovidivà chi cci passa pa testa) Dumani nte Carabbinera puru ju cci vegnu \n\nCOLA - NOOOOO! (si ssetta supra i carcagni)\n\nARTURU - I Carabbinera amici mei sunnu \n\nCOLA - Patri Figghiu e Nomu du Signuri, Spiritu Santu binidittu, Ddiu cci nni scanza e libbira, Beddamatri Santissima sulu tu mi po' sarvari, San Bastianuzzu beddu penzicci tu, Santa Lucia Sant'Agata e Santa Rusalìa ..\n\nCURRAU - Ti dici i litanii da sira?\n\nCOLA - Cu iddu prisenti l'ergastulu acchiappu \n\nCICCU - Un ti ngustiari, dumani l'Auturi cci veni \n\nCOLA - Minchia papà, a postu sugnu, cunzatu pî festi e pî simani! Di chianciri mi veni sulu a pinzaricci! Poviru Cola, figghiu tuttu d'oru, ciatu di l'arma mia, chi mala fini facisti! Sulu comu un rimitu avi ristatu, abbannunatu 'i tutti. Si' n'agnidduzzu spirdutu nta muntagna, cadutu ntra tanti lupi affamatizzi ... \n\nTutti lu lassanu prijuliari picchì a sò vuci e a sò manera di lamintarisi cci fa di cantilena e ccussì s'appinnuccanu 'n tempu nta na botta e si curcanu ddà stissu unn'erunu assittati. \n\ncuntinua"
  },
  {
    "text": "A R T Lu R Lu D I R Lu T T A S A N A \n\n Z Lu P A Lu L Lu \n- lu muraturi ... a siccu -\n\nSt'èpisodiu è basatu supra un eventu riali. Chistu voli diri ca nun succidiu comu ju ... ju alteregu comu sempri, l'Auturi? ... pi favuri ... un nni parramu, nchiudu l'occhi e vaju avanti.\n\nStava dicennu ca nun succidiu comu ju lu cuntu ma sustanzia e significatu un annu canciatu.\n\nLiggitivillu cumpunti 'n silenziu riliggiusu e assulutu raccugghimentu.\n\nMentri ca sciarri e vuci s'annu stutatu e cc'è na bedda calma, dû scuru prufunnu da tenebbra di dda notti senza luna, veni na vuci ca fa rrissautari nun sulu a Cola, a miiiia!, a l'Auturi, Ciccu e Currau ma no Arturu.\n\nZu PAULU - Ooooh, a vui ddocu \n\nARTURU - Zu Paulu viniti, ju sugnu cu quattru amici (a mia nun mi calcula ... ma mancu mi vidi!)\n\nZu PAULU - (spunta dù scuru fittu cu marruggiu sfudiratu'n manu) Bonasira a sta bedda cumpagnia. Vuci ntisi jittari cu tuttu ca picca cci sentu dunca beddi jauti avin'a ssiri, e mi scantai pi tia \n\nARTURU - (a vuci auta) Tuttu a postu, nenti succidiu, a babbiari nn'aviamu misu\n\nCOLA - (a vuci nurmali) E tantu pi babbiari ...\n\nZu PAULU - Ah! C'avi dittu?\n\nARTURU - Isa a vuci, picca cci senti \n\nCOLA - (a vuci jauta) Tantu pi babbiari cumpariu nfantasima e amu fattu finta di ssiri scantati jittannu vuci comu tanti fimmineddi \n\nZu PAULU - (surridennu) Mò capisciu. Arturu lu scherzu du fantasima vi fici\n\nCOLA - (a Currau) Allura pi vizziu l'avi! \n\nZu PAULU - Ah! Chi dicisti?\n\nARTURU - Un cci l'avi cu vui\n\nZu PAULU - Iddu a mia prima sempri mu facìa \n\nCOLA - (a vuci jauta) È propiu vizziusu\n\nZu PAULU - Un si cci po' cummattiri\n\nCOLA - (ridennu) Veru è, raggiuni aviti\n\nARTURU - Sugnu dispiaciutu ca nun vinni a salutarivi, mpignatu cu l'ospiti aiu statu \n\nCOLA - (a Currau) Che 'mbrugghiuni!\n\nZu PAULU - Dicisti mbrugghiuni? A ccu? (e jisa lu marruggiu)\n\nAUTURI - Piccatu! Avissi manciatu cu nuiautri!\n\nZu PAULU - Ah! Un la sa' isari ssa vuci?\n\nAUTURI - (isa troppu a vuci) Putia manciari cu nuiautri \n\nZu PAULU - Chi su' sti vuci! Manciari? Grazzi lu stissu ma nun putia accittari \n\nCOLA - E picchì?\n\nZu PAULU - Picchì dui un fannu tri\n\nARTURU - Zu Paulu, picchì nun vi ssittati?\n\nZu PAULU - Veramenti mi nn'aviss'a jiri (ppiro' s'assrtta, ' n terra com'a\nl'autri)\n\nARTURU - Cuntatici a vostra storia a l'amici mei \n\nZu PAULU - C'avi fari!\n\nARTURU - Siddu cci pirmittiti, a cuntu ju \n\nZu PAULU - (fa a parti du siddiatu) Arturu lassa perdiri, un è lu casu!\n\nARTURU - Ju dicu ca è giustu ca sannu chi cristianu siti \n\nZu PAULU - Comu a l'autri sugnu, lassa i cosi comu su'! A mia nun mi piaci passari pi visiunariu chiacchiaruni\n\nCURRAU - Nenti paura si jè pi chistu. Ccà 'n menzu a tanti visiunari persi da casa siti\n\nAUTURI - Zu Paulu, lassatilu parrari. Si Arturu insisti a cosa ntirissanti avi ssiri \n\nARTURU - Avogghia!\n\nCOLA - A nuiautri piaciri nni facissi \n\nZu PAULU - Si jè pi farivi piaciri a vuiautri ca ccà siti ospiti allura Arturu po' parrari \n\nARTURU - Binidittu Ddiu! Na para d'anni arrè, lu zu Paulu ccà prisenti vivu e chinu di saluti ...\n\nZu PAULU - Saluti? I vintinovi malanni aiu passatu!\n\nARTURU - Ma vivu cci siti ...\n\nZu PAULU - Fin'astura \n\nARTURU - ... si sonna lu Signuri ca senza preammuli ...\n\nZu PAULU - Propia senza chi talè talè \n\nARTURU - Cci cumanna di frabbricaricci na cresia ...\n\nZu PAULU - Bum! Na chisiulidda, chisiulicchia, chisiuzza ...\n\nCOLA - Na cresia nica nica nsumma\n\nARTURU - ... pi scuttari i piccata ca manu manu avi ccumulatu e farisi cchiù fàcili pirdunari ....\n\nZu PAULU - Giustu, bravu \n\nARTURU - Lu zu Paulu ca è cristianu cattolicu cclisiasticu da cima dê capiddi nzin'a l'ugna dê pedi ...\n\nCOLA - Di unni si pigghia e pigghia 'n sustanza \n\nZu PAULU - Puru chistu è giustu \n\nARTURU - ... pi subbutu si metti a l'opira. A du' passi di ccà a sta fabbricannu \n\nZu PAULU - Adaciu! Senza curriri! Si l'avi cuntari, cunta currettu \n\nARTURU - Chi mi scurdai?\n\nZu PAULU - Accussì facili facili nun fu!\n\nDi stu puntu 'n avanti - ju sugnu, l'altergu - lu zu Paulu, siddu è veru o no sunnu affari sò, cunta ca ntra Ddiu e iddu cci fu na vera e propia commersazzioni pi nun diri discussioni, dibbattitu fittu fittu ... ju appoi, pi diri a viritati, cci aiu prujiunciutu quarchi cosa di miu.\n\nE pi evitari i tanti \"Iddu mi dissi - ju cci rispunniu\" e Iddu mi rispunnìu - ju cci dissi\", chiddu ca lu zu Paulu cunta l'aiu canciatu nta un dialugu, accussì ca tuttu lu discursu beddu lisciu avi jiutu e cchiù capibbili avi rinisciutu.\n\nCOLA - Iti avanti vui ca mi sta piacennu \n\nZu PAULU - Sulu pi diri ca lu Signuri Ddiu mi dissi sti formati palori ca ju nun mi scordu mai, (fa a nzinca) ccà nta frunti cci l'aiu signati \n\nSIGNURI DDIU - (direttu direttu) Siccomu m'annu nfurnatu ca tu mastru finu si' ntu fabbricari mura a siccu ...\n\nZu PAULU - (interrumpennulu) No pi vantarimi ma ju lu misteri miu bonu lu canusciu e sugnu pricisu e accuratu ntô travagghiari \n\nARTURU - Veru, megghiu 'i vui nuddu cc'è \n\nSIGNURI DDIU - Ti vosi spruvari ... Accussì comu dicisti sacciu jù ...\n\nZu PAULU - A zappa nti pedi mi desi\n\nSIGNURI DDIU - E propia pi ssa caciuni a tia di calata ti vinissi! Propia, pi tia na babbiata fussi, a cresia 'n quattru e quatr'ottu a finissitu, nta na botta ...\n\nZu PAULU - Chi è na curpa ssiri bravu?\n\nSIGNURI ddiu - E chi castiu fussi siddu a facissitu cantannu e friscannu? No, accussì un po' jiri, tu piccata cci nn'avi a Ddiu bonu cchiù!\n\nZu PAULU - (prutesta) Un è veru!\n\nSIGNURI DDIU - Ah no? E tutti i voti ca sauti a Missa da duminica e dê festi cumannati p'amuri dê picciuli? Talia a lista dê tò piccata, è longa quantu lu vrazzu miu. No, pi chisti ca sunnu signati e pi tutti l'autri ca nun mi ricurdu, tu avi riciviri na pinitenza vera \n\nCOLA - (a Currau) A mia pricisu pricisu un discursu mafiusu m'avi parutu!\n\nZu PAULU - (ca nun l'avi ntisu) Un cci putiti passari 'i supra?\n\nSIGNURI DDIU - Nun pozzu. M'annu dittu ca ti piaci manciari assà ...\n\nZu PAULU - Unu ca travagghia \n\nSIGNURI DDIU - ... e allura assuppati a stissa pena ca cci dugnu a l'anciuli quannu fannu cosi storti. Dunca ... Si' cunnannatu a manciari quattru aulivi a matina, quattru a menzjornu e quattru a sira ...\n\nZu PAULU - E nmuccuni 'i vinu ... armenu \n\nSIGNURI DDIU - Vinu? Acqua dû puzzu a vuluntà \n\nCOLA - (a vuci jauta) Nca certu! Un costa nenti!\n\nCURRAU - A facci mia! Quannu lu Signuri castia menzi misuri nun nni canusci \n\nZu PAULU - Ora cuntinua tu Arturu \n\nARTURU - Ddoppu mancu du' simani ...\n\nZu PAULU - Deci jorna \n\nARTURU - Pa pricisioni, ... abbonebonè cci succidìu ô travagghiu, s'arrimazza 'n terra privu di senzi. Purtatu pi subbutu 'n prontu succursu, risulta ca è dibbulizza ...\n\nZu PAULU - Dibbilanza \n\nARTURU - ... debolezza organica diffusa ...\n\nCOLA - Beddamatri! Dittu 'n talianu cchiossà fa scantari \n\nCURRAU - Veru! A cosa cchiù gravi pari \n\nZu PAULU - Lu dutturi accussì dissi e dissi puru \"generalizzata\" \n\nARTURU - Debolezza generalizzata \n\nCOLA - Matri mia!\n\nZu PAULU - E mi ricovera pi na simana \n\nCOLA - E vi ficiru manciari furzatamenti \n\nZu PAULU - Ca gnizzioni\n\nARTURU - E cci cumpari attorna lu Signuri \n\nZu PAULU - Dispiaciutu assà assà di chiddu ca mi capitau \n\nSIGNURI DDIU - Mai e mai mi putia mmagginari ca tuttu ddu nummaru granni di aulivi ca ju ginirusu ti cuncessi, un t'avissi sustinutu ... a l'anciuli a mitati è cchiù ca bastanti ...\n\nZu PAULU - Piccatu ca ju anciulu un cci sugnu ... ppiro' pi picca nun cci ddivintai\n\nSIGNURI DDIU - Nun pinzamu ô passatu, zoccu avi statu avi statu. Talia chi facemu mentri ca oji m'attrovu 'n sì. Vistu ca si' debbuli di custituzzioni, ti cuncedu na suppa di latti e café ....\n\nZu PAULU - Nenti café, a cacaredda mi veni ... latti e cicculatti mmeci \n\nSIGNURI DDIU - Nenti cicculatti, dipinnenti si ddiventa, lu vizziu po' pigghiari e tu vizziusu già cci si'.\n\nZu PAULU - Ju vizziusu? A mia nun mi pari \n\nSIGNURI DDIU - Zittiti, un mi fari parrari. Dunca. Amu dittu suppa di sulu latti munciutu friscu ...\n\nZu PAULU - Lu pozzu vugghiri armenu!\n\nSIGNURI DDIU - Cuncessu ... dunca ... Latti friscu e pani di tri jorna \n\nZu PAULU - Ju lu pani jornu pi jornu tuttu lu sfardu\n\nSIGNURI DDIU - Un ti nni po' fari dari?\n\nZu PAULU - Di ccu? Pi forza pani duru avi ssiri?\n\nSIGNURI DDIU - Vabbè, accomegghè ... dunca ... suppa di latti e pani, senza zuccuru ...\n\nZu PAULU - Tanticchedda di meli!\n\nSIGNURI DDIU - Ca quali! 'N punizzioni si', appoi avi sparagnari pa cresia \n\nZu PAULU - Nca certu! A cresia cchiù mpurtanti eni \n\nSIGNURI DDIU - Si nun cci a finisci di ntirrumpirimi ogni pizzuddu a ddosa ti calu. Dunca ... lu filu persi ... Chi stava dicennu? Ah si! A minzjornu ti cuncedu npiattuzzu c'avi ssiri npiattuzzu 'i pasta a l'agghiu e l'ogghiu senza tumazzu. Mi raccumannu, fa' i cosi cu versu, vidi ca l'occhi supra 'i tia tegnu \n\nZu PAULU - Lu Signuri Ddiu accussì mi dissi e ju accussì fazzu \n\nCOLA - E tiniti additta?\n\nZu PAULU - Nsugnu ccà? Ccà sugnu ringrazziannu Ddiu da sò buntà \n\nCOLA - Buntà? A mia nun mi pari \n\nARTURU - Zittiti, un parrari ammatula \n\nZu PAULU - (s'addhizza additta) Bah, picciotti! Mi nni cumpiacciu da canuscenza ma m'avi jiri a bbiari tanticchedda, ju cu suli sbugghiu. Bonanotti a cumpagnia (tutti cci rispunnunu e iddu si nni va)\n\nCOLA - (ddoppu ca s'avi lluntanatu) Mischinazzu! Mi fa na pena!\n\nCURRAU - È ccussì siccu ca pari stiratu 'i ferru \n\nCOLA - Certu ca lu Signuri Ddiu cchiù cumprinsivu cci putia ssiri!\n\nARTURU - Tu cridi ca pi daveru lu Signuri cci cumpariu e cci parrò? A viritati eni ca astura appi a pinzata da cresia e pi nun farisi pigghiari pi babbu amnaccatu s'avi mmintatu a storia da cumparuta dû Signuri. Ju pi mia dicu ca ssu vecchiu furtunatu avi statu ca cci vinni a pinzata da cresia e mi scantu ca si nun cci nni veni nautra bona iddu mi mori quannu a finisci \n\nCOLA - Fattilla veniri a tia l'ispirazzioni giusta \n\nARTURU - Bravu! Chista è na pinzata bona!\n\nDdoppu sti palori cc'è nautra vota silenziu comu si tutti si dumannamu \"lu vecchiu chi po' fari ancora?\".\n\nl'Auturi appoi cci stravia lu pinzeri nta na manera urigginali.\n\ncuntinua"
  },
  {
    "text": "A R T UR Lu D I R Lu T T A S A N A\n - lu f a n t a s i m a -\n\nSta scenetta, dicemucci comica, è cosa mia, mia di alteregu dicu, arricanusciutu e brivittatu ... ccioè ... ccioè ...\n\nArturu, un mi ricordu quannu, ma tantu chi mpurtanza avi, mi cunta ridennu divirtutu, chiddu ca na sira cci cummina a na pocu di picciotti ca nun lu trattavanu cu rispettu \"duvutu a un essiri viventi a qualsiasi famigghia specii e razza appartinenti\" (palori sò).\n\nJu di ddu cuntu cci fici sciri sta scenetta, chista tutta mia, facennucci trasiri i tri Ci.\n\nL' Auturi, ca è mmiriusu oltri ca incapaci e si rudi picchì nun sapi fari chiddu ca ju fazzu senza pinzari .. ju, no pi vantarimi, assà cchiù criativu e fantasiusu di iddu sugnu, ddoppu ca finisci di liggirisi a scena, pi na menz'urata si storci lu mussu prima a livanti appoi a punenti e pi nautra tanta di tempu si gratta lu Sud e lu Nord, fronti e cozzu, e finarmenti scutulannu cu nirvusitati i fogghi, mi dici sti furmati palori.\n\nAUTURI - Lu stili un è lu miu ... mi scassa lu ritmu ... ju na pirsuna seria sugnu ...\n\nJU ALTEREGU - Ah Ah Ah (spuntàniu, nun mi potti trattiniri e cci ridu 'n facci) Nun mi dicissi accussì ca cu i lacrimi a l'occhi mi veni di ridiri \n\nAUTURI - (mi proji i fogghi tuttu affinnutu) Stocchiti lu coddu ... facci zoccu vo' ma dillu ca è cosa tò \n\nE comu siddu lu dicu! Senza dubbiu beddu forti lu vanniu! \n\nAdunca eccula ccà.\n\nDdoppu ca Arturu nchiudi a discussioni supra a campagna sì a campagna no, Currau si nni veni cu sta frasa babba babba ca nenti avi a chi vidiri ca discussioni precedenti.\n\nCURRAU - A propositu, parrannu di spittaculi, dici ca nta ncampusantu a jiri jautu dû Nord, ogni notti nfantasima cumpari \n\nCOLA - Nta un cimiteriu\n\nCURRAU - Propiamenti \n\nCOLA - Ogni notti \n\nCURRAU - Eh! N'attrazzioni addivintau. Un si sapi quantu cristiani cci vannu a vidirilu \n\nCOLA - Talè lu frati, cancia discursu \n\nCURRAU - Picchì? Ti scanti di nfantasima dû Nord?\n\nCICCU - Ma comu fa' a scantariti di nfantasima cuntinintali!\n\nCOLA - Cci a finiti tutti du'?\n\nCURRAU - Dunca pu veru ti scanti \n\nCOLA - Ju nun mi scantu mancu di tia penza penza di nfantasima di dda supra \n\nARTURU - (a ntrasatta) Scscscsc .. Zittitivi \n\nCURRAU - Chi fu?\n\nCICCU - Ccu fu?\n\nCOLA - Matri mia matri mia \n\nCICCU e CURRAU - Lu fantasima \n\nCOLA - Dannati curnuti partennu dê causi 'i sutta ... malanova ...\n\nAUTURI - Ah Ah! Chista mi piacì \n\nARTURU - Vi stati muti?\n\nCURRAU - Zoccu ammattiu?\n\nARTURU - Scrusciu ntisi \n\nCICCU e CURRAU - Lu fantasima \n\nCOLA - Nautra vota?\n\nCURRAU - Mò è chiaru lampanti ca tu ti scanti \n\nCOLA - Vidi unni avi jiri!\n\nCURRAU - Si' un beddu babbu scantilinu\n\nCICCU - Buuuuu ...\n\nCOLA - Arturu fa' nesciri lu mimiciu pipiu \n\nARTURU - Rristati unni siti, ju va' talìu (e si nni va tinennusi calatu)\n\nCICCU - (a Cola) Sta pinzannu ô fantasma,\n\nCOLA - A tò soru penzu \n\nCICCU - Lu sa' ca nun nn'aiu \n\nCOLA - A chidda di Currau allura \n\nCICCU - Ma nun è a tò zita!\n\nFANTASIMA - UUUUUUU ... UUUUUUU ... UUUUNNI SUUUIUU\n\nCOLA - (scantatu mortu) Beddamaaaaatri .. dda ... dda davanti ... dda supra lu muru a siiiiiccuuu ... lu fantasima ... ( i tri Ci ccu scappa di ccà ccu scappa di ddà. L' Auturi ammeci stapi fermu mpassibbili. Iddu azzicca a farisi cruci a tipetizzioni) Patri Figghiu e Spiritu Santu, ccu mi cci purtò nta stu postu ccussì tintu?\n\nFANTASIMA - (senza firmarisi) UUUUUUU ... UUUUNNI SUUUIUU ...\n\nCOLA - (ca è sulu) Unni mi mmucciu matri mia!\n\nFANTASIMA - Staju vineeeennuuuuu\n\nCOLA - (rifacennusi i cruci) Patri Figghiu e Nomu dû Signuri ... Matri mia Beddamatri \n\nCICCU - (ca è cu Currau) Talia l'Auturi com'è sodu! Friscu comu na rosa! Fuma ca è npiaciri e jetta fumu pinzinu di l'aricchi. Sta cosa puzza mi fa, quarchi cosa di sutta cc'è \n\nFANTASIMA - (cuntinuannu i sò \"UUUUUUU\" passa vicinu lu luci ca a moriri sta jennu e Ciccu vidi e nun vidi ma pircipisci ca sutta nna truscia ca na vota avia a ssiri janca, Arturu cc'è ca va drittu nti Cola)\n\nCOLA - (jittannu vuci) Ciiiiccuuu, ccà sta vinennu, drittu pi drittu nti miiiia ... AJUUUUUUTUUUU ... Ciiiiccuuu \n\nFANTASIMA - TUUUUU ... CUUU ... MIIIIIAAA .... AH AH AH \n\nCOLA - (cu na manu si ntuppa l'occhi mentri l'autra è stinnuta cu parmu apertu pi diri \"STOP\") Vademecum ... Vademecum diabolik diabolicus\n\nCICCU - (finarmenti cci scippa a truscia di ncoddu e cumpari Arturu ca si nturcinia scassatu di risa) Lu sapia ca eratu tu \n\nARTURU - Lu cacazzu ppiro' vu fici veniri \n\nCURRAU - Vulissi vidiri! Na surprisa com'a chista accussì a ntrasatta!\n\nARTURU - Ju i scherzi accussì mi fidu a farili (e si ssetta allatu l'Auturi) E tu picchì nun ti scantasti? (a mia un mi dici nenti picchì comu alteregu un passu e nun cuntu ma mancu ju m'avissi scantatu)\n\nAUTURI - Ju ti canusciu (e ju puru) , lu sacciu di chi si' capaci, iddi no, tri animi nnuccenti sunnu!\n\nCICCU - (ntu mentri ridennu ridennu a Cola) Ti passò a paura? (e lu jiuta a susirisi)\n\nCOLA - (mittennusi additta) Unn'è ssu crastu e curnutu \n\nCICCU - Lassalu perdiri, bivicci nmuccuni 'i vinu ca ti passa lu scantu (cci duna lu ciascu e mentri ca vivi cci fa nzinca a Currau di stari allerta)\n\nCOLA - (difatti comu posa lu ciascu si slancia supra Arturu) Veni ccà ca ti mparu a ducazzioni \n\nCURRAU - (è lestu a firmarilu e lu teni strittu strittu) Maaaanzu \n\nCOLA - Lassimi ... Veni ccà cosa fitusa \n\nCURRAU - (ca sempri lu teni) Finiscila, un nni capisci scherzi \n\nCOLA - (si aggita comu ncavaddu arraggiatu) Lassimi iiiiri! \n\nCURRAU - (lu ssetta di forza di l'autru latu di l'Auturi) Ssettiti ddocu e un ti susiri \n\nCOLA - (nfunciatu ma tanticchia cchiù calmu) Chissi nun su' scherzi ca si fannu, ccà ô scuru semu \n\nCURRAU - Propia picchissu arrinisciu accussì bonu (pi sì e pi no si cci ssetta allatu)\n\nCICCU - Penza a chiddi c'avi fattu tu (si cci ssetta di facci)\n\nCOLA - Ca ficimu nzemmula, ju tu e Currau \n\nCICCU - Bravu! Vidi ca lu sai?\n\nARTURU - (pi nenti siddiatu) Vademecum diabolik ... forti ... Vademecum diabolik ...\n\nCOLA - ... diabolicus\n\nARTURU - Vademecum diabolik diabolicus ... pari na palora mia ... mi piaci, bravu \n\nCOLA - (surridennu cumpiaciutu) Modestamenti a parti ... siddu mi mpegnu!\n\nARTURU - Ti siddii siddu a fazzu passari pî cosa mia?\n\nCOLA - (addivintatu amichevuli) Lu patruni si'. (a l'Auturi) Nun è ca vossia ...\n\nAUTURI - Vademecum diabolik ...\n\nTUTTI - ... diabolicus (e ridunu cuntenti e rilassati)\n\nE si senti a vuci du Zu Paulu ....\n\ncuntinua"
  },
  {
    "text": "A M A N C I A T A D UB R A C C I A N T I ...\n EP Lu R Lu D Lu C A M P A G N O L Lu\n\nDdoppu beddi cincu minuti di silenziu tutali comu si nta na cresia pa missa fussiru nfilati mentri ammeci na vuci un si senti picchì mancianu comu lupi affamati e sucanu vinu direttamenti dû ciascu, Ciccu, suspirannu suddisfattu, puru pi fari ripusari i masciddi, grapi a vucca pi parrari, l'autri cuntìnuanu a macinari a tutta lena pani pipi cipudduzzi e pumadoru.\n\nCICCU - Picciotti, a mia dicitimi tuttu chiddu ca vuliti supra galateo, crianza, boni maneri, prugressu, civiltati e cumpagnia cantannu, ma ju dicu ca pi mia un cc'è cosa cchiù naturali sana suddisfacenti di na manciata com'a chista (abbagna nmorsu 'i pani e ncrocca na scocca 'i pipi. Prima di mmuccarisilla) A saluti (e su nfila nta vucca)\n\nCURRAU - (ca vucca china) Ju d'accordiu sugnu (e ddoppu ca si gghiutti lu morsu pigghia lu ciascu) A saluti (e bivi) Chista è vita!\n\nCOLA - Pi mia è fami arretrata (e cci duna nmuzzicuni a cipudduzza) A fami è a megghiu cucinera\n\nL' Auturi è troppu ntentu a strangugghiari e nun dici né ciu né bau... Ju? Chi fazzu ju alteregu nta stu frangenti? Taliu, pigghiu nota e nun tastu nenti.\n\nL' unicu ca si ferma, puru pi ripigghiari ciatu, è Arturu ca ascuta nteressatu.\n\nCICCU - Po' ssiri, (cci rispunni Ciccu a Cola) comu ponnu essiri sti cumpunenti particulari, l'ariu friscu di muntagna, lu lustru di luna, ssiri ssittati 'n terra, manciari ntê pala 'i ficudinnia, usari bruccetti di canna ....\n\nCURRAU - Si su' fatti cu maistria \n\nCICCU - ... nturciunari scocchi di pipi arrustuti nta bracia di ligna ciaurusi ....\n\nCOLA - Grazzi a mia \n\nAUTURI - Grazzi a Ciccu!\n\nCOLA - Lu lignu cchiù fragranti ju lu purtai \n\nCICCU - Mi fa finiri? ... spunzari pani a vuluntà nta suchiceddu di sulu ogghiu, ogghiu pajisanu, sucu di pumadoru e limiuna ...\n\nAUTURI - Chissu è cosa mia \n\nCOLA - I limiuna ju i cugghii, a unu a unu i scartai\n\nCURRAU - A comu parri tuttu chistu è grazzi a tia\n\nCOLA - Tuttu no! Nun sugnu tìpu ca sì vanta ...\n\nCICCU - Ti zittisti finarmenti? Mancia ddocu ...\n\nCOLA - Grazzi ma nun mi servi lu tò mmitu \n\nCICCU - Immitu! Cumannu perentoriu eni ... e musca (si metti l'ìnnici davanti lu labbru) Cunchiudu dicennu ca pi mia manciari accussì, senza cirimonii, senza tichetta, ju pi mia dicu ca nun avi prezzu lu manciari du campagnolu \n\nCOLA - Braccianti ...\n\nCURRAU - Arreri ccà eni \n\nCOLA - ... lu campagnolu carni d'agneddu viteddu e cunigghiu si manteni \n\nCICCU - Un parrari senza sapiri \n\nARTURU - (finarmenti dici a sò) Ciccu bonu parrò ma nun è sulu chiddu ca dissi. A facenna è cchiù gravi e prufunna, si spiega sulu nta sta manera ca vi vegnu a diri \n\nCOLA - Persi semu! Siddu azzicca ca filusufìa nta un spitali mintali finemu\n\nARTURU - L' umanità sulu di recenti lassau a campagna pa cità unni pi rigulari a cummivenza cci su' usanzi liggi e pruibbizzioni nzemmula a cummudità ... tariffati \n\nCURRAU - (agghiutti lestu l'urtimu morsu) Veru, masinnò caos cci fussi \n\nCICCU - E ogni minima cusuzza avi a sò tariffa, lu sò prezzu \n\nCOLA - Ora capisciu a palora!\n\nARTURU - Va dittu ca nta tanti banni dû munnu perdura lu sistema economicu basatu supra l'agricultura \n\nCOLA - Veru? Matri mia comu ann'a ssiri arretrati!\n\nARTURU - Parri senza sapiri ca ccà avemu picciotti cu laurii e scoli jauti ca travagghianu nta campagna \n\nCOLA - Forsi su' struiti ma no ntelliggenti e scaltri ... e mancianu pani scurdatu. Si scordunu picchì tutti abbannunaru i campagni pa cità e jiri a travagghiari ntê fàbbrichi. Tu lu sa' lu picchì? Tu dicu ju e ti zittu. Nte campagni travagghi assà, guadagni picca e njornu libbiru nun l'avi. Turnari a travagghiari 'n campagna! Ammaruvaja Signuri!\n\nARTURU - Na vota era accussì ...\n\nCOLA - Zittiti! Turnari a campagna! Comu diversivu forsi, pi na jurnata, dui ô massimu ma no pi sempri! Diu cci nni scanza! Ma chi è, babbiamu?\n\nARTURU - I cosi canciaru comu canciau a manera di travagghiari a campagna \n\nCICCU - Fin'a ncertu puntu. Ju vidu ddi poviri carusi migranti, un sacciu picchì chiamati marucchini, ca su' sfruttati comu schiavi \n\nARTURU - Un parramu di sti casi particulari causati di malagenti tinta malantrina nefanna crudeli scilirata trista disgustusa malvagia senza scrupuli senza umanità ...\n\nCOLA - Tutti i sa'? \n\nARTURU - No, anzi siddu nni canusci metticcilli allatu ... Ju mi riferisciu, pi turnari ô discursu, a mentalità, a manera di cunzidirari a campagna \n\nCOLA - Sintemu st'autra minchiata \n\nARTURU - No, chista è a rialtà. A campagna oji è vuduta comu oppurtunità, no comu svantaggiu, a dannu di ccu cci travagghia \n\nCURRAU - (ca cuntinua a manciari, comu l'autri) Vattinni a zappari, va. Accussì dicianu na vota pi zittiri a quarcunu \n\nARTURU - Oji un si travagghia cchiù ca zappa 'n manu fin'a stuccarisi a catina. Cci su' i mezzi meccanici a fari i travagghi cchiù pisanti. Appoi cci su' uri e jorna lìbbiri di rispittari. E comunchi nun è chistu ca vulia diri. I chiacchiri luntanu mi purtaru \n\nCOLA - Si l'avi diri pi forza dillu cu palori semplici semplici e nun nni parramu cchiù \n\nARTURU - Ju vulia diri ca l'Omu nasciu viddanu, criscìu, travagghiàu e muriu di viddanu pi milli e mill'anni. Pi stu mutivu s'attrova megghiu 'n campagna ca nta cità \n\nCOLA - Pi mia è lu cuntrariu \n\nARTURU - 'N campagna l'Omu godi di tutti i sani libbirtà senza mettiri manu ntu portafogghiu. Nta campagna ogni cosa dipenni da sò vuluntà, dê sò manu. Nta campagna, pi finiri, si movi a piaciri nta spazi illimitati. Sulu chistu vulia diri \n\nCOLA - Picciotti, lu capiti chi dici? (e ntantu ammucca).\n\nCICCU - Pi mia chiaru parrò \n\nAUTURI - E senza vuccuni nta vucca \n\nARTURU - (ca s'avi mmuccatu nautru morsu 'i pani cu na scocca 'i pipi, su gghiutti lestu pi spiegari a Cola lu sò pinzeri) Talia. Nta cità, vuliri o vulari avi rispittari i cumminzioni suciali, i reguli da coesistenza, t'avi cumpurtari bonu, cu ducazzioni, gintilizza e curtisìa masinnò ti sciarrii 'n cuntinuazzioni cu tutti, nsumma nta un certu senzu campi sutta stress, cu scantu 'n coddu di viulari quarchi liggi, di offenniri quarcunu \n\nCOLA - Mi dici cosi ca a mia propia un mi fannu né caudu né friddu \n\nARTURU - Senti. Nun t'ann'a nancari mai picciuli nta sacchetta picchì senza nenti po' fari. E campi ca spiranza ca nesci acqua dû cannolu quannu t'avi lavari, ca nun veni a mancari a currenti quannu avi ddumari i luci, ca cc'è sempri gas pi cucinari \n\nCOLA - Puuuh! Pi tia stari nta na cità è un turmentu!\n\nARTURU - Ca quali! Ncristianu a tuttu s'abbitua!\n\nCURRAU - Pirò i prioccupazzioni puru 'n campagna sacciu ca cci nn'è \n\nARTURU - Ju nun li chiamassi prioccupazzioni ... pinzeri ... mancu ... si penza chi cosa fari, senza stress... normali. Sulu tanticchia di spirienza cci voli, appoi a tuttu cc'è rimediu. Siddu cci atu fattu casu 'n tempu 'i nenti s'avi cucinatu, mpiattatu, manciatu e bivutu \n\nCICCU - Veramenti tu sulu st'ùrtimi du' cosi sta facennu ... pi diri i cosi comu stannu \n\nARTURU - Sofisma ... minutizza ca nun cancia a sustanza, lu senzu di chiddu ca dissi \n\nCOLA - Pi mia dici babbitudini, baccarati\n\nARTURU - Pi tia nun fu na cena di lussu?\n\nCOLA - Cena di lussu? Talè, camina ô frati, vidi unni avi jiri. Fussi pi tia prugressu un cci nni fussi, l'umanità sviluppu un nni canuscissi\n\nARTURU - A mia mi piaci assà lu prugressu ca nun danneggia a Natura. Ju grazzi a televisioni ...\n\nCICCU - Dannusa pi lammienti ...\n\nARTURU - È veru ma no disatrusa comu i cellulari ca oltri a ruvinari l'ammienti cu i sò matiriali avvilinanti danneggianu primariamenti a saluti di pirsuni 'n particulari chidda dê picciriddi \n\nCOLA - Grazzi a Diu ju nun nn'aiu \n\nARTURU - Ju, pi nchiudiri st'argumentu, vulia diri ca è grazzi a televisioni c'aiu statu nta luna, maju firriatu lu munnu, canusciutu populi diversi ... ma nta l'urtimi tempi chiddu ca si mmenta è a dannu da Natura e a mia nun mi piaci pi nenti. I spittaculi ca oji a Natura metti 'n scena sunnu sulu traggedii, lavanchi frani catastrufi e allagamenti culussali. E ora facitimi finiri 'i manciari.\n\ncuntinua"
  },
  {
    "text": "A R T Lu R Lu D I R Lu T T A S A N A\n\n - af lu c a t a-\n\nPi na manciata nta na campagna unni manca ogni cosa, cci voli na pirsuna criativa, spirimintata, ca si sapi arriminari nta ogni situazzioni, ca sapi chiddu ca s'avi fari e comu avi ssiri fattu.\n\nL' Auturi, lu dicu cu allammicu di cori, è na pirsuna accussì. Ora ju, propia ju alteregu, mi dumannu e dicu, \"ammeci di ssiri omu di littri, cosa ca nun è pi iddu, picchì nun si jetta a fari lu campagnolu, megghiu lu braccianti, ca pi mia è lu misteri cchiù adattu pi unu com'a iddu, ca puru cci piaci? \n\nComunchi, ddoppu l'esplorazzioni si posizziona a centru spiazzali e comu ncapu ciurma e capuraisi, duna ordini e distribbuisci ncarichi.\n\nAUTURI - Picciotti muvemuni prima ca si fa notti. Ccà 'n campagna semu. Comu lu suli si jetta a mari cchiù nenti si vidi. Forza annacamuni, un pirdemu tempu. Ciccu e Cola cci voli na bedda manata di ligna e fraschi pa fucata si vulemu arrustiri pipi pumadoru e cipuddi. Forza, allistitivi.\n\nCICCU - Amunì Cola \n\nCOLA - Eeeeh chi prescia, lu suli ancora autu eni.\n\nCICCU - Camina\n\nCOLA - Unni asciamu sti cosi ca dissi l'Auturi?\n\nCICCU - Ligna e fraschi 'n menzu i macci su'. Unni sinnò?\n\nCOLA - Chi nni sacciu ju! Ju pajisanu sugnu!\n\nAUTURI - (ddoppu ca finisci di tuculuarisi a testa ngustiatu) Tu signor Currau prucuruti ... quantu semu?\n\nCURRAU - Cincu (a mia nun mi cunta picchì mancu mi vidi e siddu mi vidissi lu stissu nun mi cuntassi, chissa è a cunsidirazzioni ca nnisgrazziatu altergu avi)\n\nAUTURI - Cincu ... facemu sei ... sei pala 'i ficudinnia cupputi. Pulizziali boni cu l'acqua da saja e strichicci limiuna accussì l'avemu puru disinfittati \n\nCURRAU - Limiuna? E unni i piscu?\n\nAUTURI - Nca ntu jardineddu du ziu!\n\nCURRAU - Ziu di ccu?\n\nAUTURI - A tia signor Currau mancu tu mi pari! Un lu sa' ca ccà d'accussì si fa?\n\nCURRAU - Vabbè! Autri cumanni? \n\nAUTURI - Ntu cannitu scippa na canna e facci sciri na pocu di bruccetti ...\n\nCURRAU - Furchetti!\n\nAUTURI - Ju di chissi parru\n\nCURRAU - Macari ccà cci stricu limiuna?\n\nAUTURI - Nca certu! Na vota ca l'avemu!\n\nCURRAU - A ssu prezzu appoi! Mi nni pozzu iri?\n\nAUTURI - Va va ... e dicci ê tó cumpari di llistirisi\n\nAmmeci di spittari senza fari nenti, fa nsantu nta grutta e nesci cu na porta menza nfradiciuta, a metti supra a quattru ntagghi accussì ca pari lu tavulu 'i manciari ... e cci metti i sacchi da spisa.\n\nAUTURI - (a Cola ca torna cu un ramiceddu frunzutu) Chi fucata vulìssitu fari cu ssu palicu ... ssu palanchinu? (pa sò tranchillità vidi ca Ciccu porta un beddu fasciu di fraschi e ligna) Ora cci semu! Forza Ciccu, dunati di versu \n\nCiccu pi fari na fucata comu s'avi fari, di sutta metti a stirpagghia, supra di idda i ligna fini e di supra chiddi cchiù grossi.\n\n'N tempu 'i nenti si scatina na vampata ca ntu mmernu è piacevuli ma ora ca nta stati semu è fastidiusa cu caudu ca fa.\n\nPorta ppiro' n'atmusfera fistanti cu ddi picculi scoppi ca di tantu 'n tantu si sentunu facennucci fari sautaredda divirtuti a tutti pari pari ...\nfora di Arturu rapitu nta nautra diminzioni.\n\nComu Ciccu vidi ca cc'è bracia a lluntana da fiamma cu mmastuni longu, tinutu 'i latu cu accuratizza, e cci appoja 'i supra pipi e pumadoru e stapi attentu a nun bbruciarili vutannuli cu stissu vastuni.\n\nCola nun lu aiuta anzi si nni stapi arrassu picchì lu fumu cci fa bbruscari l'ucchiddi e nun po' tuccari nenti picchì i jidituzza l'avi dilicati, appoi si scanta comu n'addevu di tutti ddi scoppi a mpinzata.\n\nS'arricampa Currau cu na dicina di pala di ficudinnia e na canna c'azzicca a pulizzìari pi fari i bruccetti.\n\nAUTURI - Cola, datu ca sì schiffaratu, vacci tu nti Arturu e fatti dari ncuntinituri ... un recipienti unni minuzzaricci pipi e pumadoru e cunzarili comu s'ann'a cunzari.\n\nCOLA - E i cipudduzzi?\n\n AUTURI - Chi cci avi rrustiri nta cipudda frisca! Ccu a voli, nni metti na pi quarchi secunnu nta ciamma ...\n\nCOLA - Nta chi? (puru Ciccu e Currau lu talianu a puntu ntirrugativu)\n\nAUTURI - Ciamma ... vampa ... cci leva a spogghia abbruciata e a pigghia a muzzicuna ... vali comu antipastu \n\nCICCU - Cola i jidita dilicati l'avi \n\nAUTURI - Allura nun si nni mancia ... megghiu pi nuiautri \n\nCOLA - V'atu fattu stu cuntu!\n\nAUTURI - Mi sta spruvannu? ...\n\nMa cooooosi, cosi cosi! Chista è vista! Ju comu alteregu fradiciu mi fazzu, lu ciriveddu mi parti cu stu carabasima. Quannu mai s'avi ntisu diri ca n'auturi s'avi sciarriatu cu i propi pirsunaggi! Chista pi mia a prima vota eni! Ma! Vogghiu vidiri unni jemu a sbattiri. \n\nAUTURI - Vidi s'avi jiri nti Arturu. Si cci vaju ju nautra vota a testa mi fa perdiri \n\nCOLA - Chissu a tutti fa sfasari, vu dicu ju. Sfasatu ju sfasati tutti, accussì a penza (mentri ca va) Siddu mi sfutti attorna i manu 'n coddu cci mettu, palora d'onuri \n\nCICCU - Maaaanzu! Un ti scurdari ca ccà a sò casa semu (appoi a l'Auturi a via di sinnali cci fa capiri di bbadaricci iddu ê pipi picchì cu Currau voli cuntrullari a Cola, 'n si sa mai ca scattia)\n\nCOLA - (agghica nti Arturu e senza chi talè talè) A tia tu patruni 'i casa, nni servi ncuntinituri ...\n\nARTURU - Cuntinituri?\n\nCOLA - Un recipienti \n\nARTURU - Recipienti?\n\nCOLA - L' Auturi accussì dissi \n\nARTURU - Na caputa!\n\nCOLA - Chissa eni? Vidi chi cosi! Na cazzalora ... na padedda ...\n\nARTURU - Sattania \n\nCOLA - Ca quali suttana ...\n\nARTURU - Sattania ... mparatilla a lingua siciliana. Sattania è lu sò nomu origginali, padedda talianisimu mi pari \n\nCOLA - Chidda ca è-è, ma duni?\n\nARTURU - Nta grutta cc'è na cucuzza sicca ... circatilla\n\nCOLA - Ju? Tu l'avi fari \n\nARTURU - Servi a mia? Ju ospiti sugnu \n\nCOLA - A tò casa?\n\nARTURU - A me casa fazzu zoccu mi piaci. Oji a testa mi dici di fari l'ospiti. Ha quarchi lagnanza,\n\nAUTURI - (a vuci auta) Cola, comu finiu?\n\nCOLA - Pi stavota a tagghiu ccà e mi nni vaju \n\nARTURU - Manna na cartulina quannu agghichi \n\nCOLA - (passa vicinu a l'autri du' Ci senza vidirili murmurannu) Ju tinta cci a fazzu finiri, picca mi canusci \n\nAUTURI - (a Cola ca voli iri nta grutta) Talè, lassa perdiri a caputa ...\n\nCOLA - Com'è, un è cchiù cuntinituri ... recipienti ...\n\nAUTURI - Tagghila. Lu signor Currau pala 'i ficudinnia beddi cupputi purtò. I pipi ddocu stissu i minuzzu e ddocu i conzu. Tu cogghimi na para di limiuna, cc'i strincemu supra i pipi arrustuti (Cola va senza pipitari)\n\nCICCU - (a Currau ddoppu ca Cola s'avi lluntanatu) Occhiu vivu, cumpà, Cola troppu nirvusu sta divintannu \n\nCURRAU - Lu vidu. Quannu avi jiri nte Carabbinera?\n\nCICCU - Dumani matina\n\nCURRAU - Persi semu \n\nCICCU - A vogghia! Lu sa' comu raggiuna. Si cci va pi na tinta tistimunianza e si finisci dintra pi nriatu a comegghiè \n\nAUTURI - C'avi cumminatu?\n\nChista un avi unn'arrivari! Un cci pozzu cridiri! N'auturi ca nun sapi chi fannu i sò pirsunaggi! Cosa di cuntarila è! \n\nMa ccu mu fici fari a mia a mittirimi cu n'auturi com'a chistu! Ju era accussì cuetu prima pi fatti mei! Ora lu friddu e a frevi m'acchiana sulu a vidirilu! Un cci pozzu pinzari! Lassamu perdiri va!\n\nCURRAU - Iddu nenti fici \n\nCICCU - Ha tistimuniari supra un scippu \n\nCURRAU - Ma iddu nenti vitti \n\nAUTURI - A facenna mbrugghiata mi pari \n\nCICCU - Cu Cola appoi!\n\nAUTURI - Dumani puru ju cci vegnu \n\nCURRAU - Chista è na pinzata bona!\n\nMa chi dici! Un nni po' fari a menu! E mancu ju!\n\nComunchi ... A manu a manu ca npipi s'avi rrustutu, l'Auturi un pigghia e lestu lestu lu metti a rifriddarisi. Appoi cci leva a spogghia abbruciatizza e lu minuzza a tipu tagghiateddi.\n\nI pumadoru beddi fumanti ancora, i scaccia a grossa a grossa e i mmisca cu i pipi. \n\nI cipudduzzi? Ognunu sa spirugghia iddu stissu comu cci piaci. \n\nCola? Nmastru eni, lu cchiù lestu \"i tutti, cchiossà 'i l'autri si nni manciò!\n\ncuntinua"
  },
  {
    "text": "CAPÌTULU 2.\n\n M I M I M I C I Lu e P I P I P I Lu\n\n diversivu cu Arturu \n\nStu diversivu brevi brevi ju l'aiu vulutu ncludiri pi na para di raggiuni.\nPrimu, m'avi parsu divirtenti assà, secunnu aiu vulutu dimustrari ca com'è difficili passari da tiuria a pratica, è cchiù diffìcili ancora, forsi mpussìbbili, passari dê palori ê fatti. Mi rifiriscu ê precedenti palori di Arturu chiaramenti.\n\nPi putiri fari chistu mi sciarriai cu l'Auturi picchì secunnu iddu ntintu alteregu, comu pi iddu ju sugnu, nun s'avissi mai a pirmettiri di aviri inizziativi privati senza lu cunsensu du titulari ... ma vidi unn'avi jiri!\n\nE ccussì azziccu a cuntari.\n\nAgghicamu ntô spiazzali da grutta e taliamu a tutti banni comu furisteri spirduti. Ancora no canuscemu bonu lu postu ca \"lu patruni 'i casa\", Arturu, si cumporta nautru a chiddu ca chiama n'armali, na bestia ca nun avi vulutu difiniri.\n\nPruvuca accussì a riazzioni di Cola ca pari ca cerca na turilla a comu e jè pi sfugarisi du nirvusu ca cci acchiana cu passari di l'uri.\n\nARTURU - (additta comu un granni signuri tuttu npezzu, taliannu ccà e ddà senza mai calarisi) Mimimiciu ... pipipiu ...muz muz muz ...\n\nCOLA - (a l'autri du' Ci) Ma chi fa?\n\nCICCU - Boh!\n\nCURRAU - Ccu lu capisci è bravu \n\nARTURU - (attorna) Mimimiciu ... pipipiu ... nesci 'n cianu sbinturatu amaru ... muz ... muz ... muz ...\n\nCOLA - (si cci avvicina) A ccu sta chiamannu?\n\nARTURU - (un cci rispunni) Mimimiciu ... pipipiu ... malanova a tia ... \n(a Cola) Quannu cci su' stranii nun si mmustra\n\nCOLA - Si scanta \n\nARTURU - Di ccu? Di tia?\n\nCOLA - S'affrunta \n\nARTURU - (un cci rispunni) Mimimiciu ... pipipiu ... muci muci ...\n\nCOLA - È njattu?\n\nARTURU - Ca quali!\n\nCOLA - Npipiu?\n\nARTURU - Comu no!\n\nCOLA - Ncani?\n\nARTURU - Peju!\n\nCOLA - Nmastinu napulitanu....\n\nARTURU - Cchiù peju!\n\nCOLA - (a stu puntu azzicca a caudiarisi) Nliuni ...\n\nARTURU - No\n\nCOLA - Na tigri ...\n\nARTURU - No\n\nCola - Na pantera ...\n\nARTURU - Cchiù granni \n\nCOLA - Na giraffa ... ippopotamu ... chi schifu di armali eni?\n\nARTURU - Enormi eni ... sbisestu\n\nCOLA - N'elifanti ...\n\nARTURU - Si vidi e nun si vidi...\n\nCOLA - Nfantasima ...\n\nARTURU - ... trasparenti ...\n\nCOLA - Di carta vilina ...\n\nARTURU - Sta a guardia quannu nun cci sugnu \n\nCOLA - (caudiatu assai anzi siddiatu) E lu chiami cu mimiciu e pipiù? Ma unni s'avi dittu mai ...\n\nARTURU - (addivirtutu) Ha vistu mai ncani ca s'affinni siddu lu chiami cu mimimiciu e ca njattu ti nesci a lingua si cci dici pipipiu,\n\nCOLA - (finisci di capiri ca Arturu lu babbia e va nta l'autri du' Ci a farisi cunsulari) Chistu a mia mi fa sfasari \n\nCICCU - Un ta pigghiari, avi vulutu babbiari \n\nCOLA - Cu mia picca avi babbiari!\n\nCURRAU - Bonu, un scherzu nnuccenti avi statu!\n\nJu e l'Auturi nn'amu gudutu a scena, ma assuli, ju ccabbanna e iddu ddabbanna. Accussì mi veni megghiu riggistrari ogni minimu dittagghiu pi ripurtarilu appoi ntâ carta. Iddu nun è capaci di fari stu travagghiu picchì cu dda menza testa ca avi si scorda tutti cosi.\n\nComu Arturu e Cola si spartunu, l'Auturi si fa un giru di ricognizzioni pi sapiri chi offri lu postu. Quannu torna addumanna chi fini fici Arturu.\n\nCURRAU - È ssittatu ddassutta ca si talia a chiana\n\nAUTURI - Cci avi parrari (e va nti Arturu unni ju l'aiu già pricidutu)\n\nComu è vicinu lu chiama. Arturu ammeci di rispunniricci si fa affirrari di l'estru pueticu e sfurna nautra puisia ca ju riggistru palora pi palora, \n\"A chiana 'i Sicilia\".\n\nA CHIANA 'I SICILIA \n\nDimmi tu si nun è spittaculusa\na chiana 'i Sicilia \nsi a tia nun ti pari senza cunfini.\n\nDimmi siddu sta terra biniditta \nun è tutta njardinu\npu ciauru ca manna 'n celu \ne si cunfunni cu l'ariu marinu.\n\nDimmi si è veru o no ca rispirannu\ncu i naschi a l'aria senti ca st'odori\nti portanu friscura \nmacari ca du caudu si mori \nsi sta mmensità di virdi smeraldu \npuntiatu d'oru tupazziu e rubinu \nun ti ralligra lu cori.\n\nSbarraca l'occhi \nnta stu spaventu\nsti maravigghi \nchinu di scantu\ne sti biddizzi \nsenza mai tempu \nmira cuntentu \nrricriati tuttu \ndi sti ricchizzi \nbbiati a munzeddu.\n\nChi nauditu capulavoru \nsi fida l'Omu a cumminari \njennu daccordiu cu Matri Natura!\n\nSi nun scatti a chianciri è picchì \nti cridi forti \nmentri mmeci sì\nnbaccalaru ppinnutu additta.\n\ncuntinua"
  },
  {
    "text": "CAPITULU 1.\n\n A R T Lu R Lu E Lu V A N G E L Lu \n\nPrima d'accuminzari stu capitulu na cosa avi ssiri chiara, anzi assà chiara. Ju alteregu, ma puru l'Auturi, un aiu nenti di spartiri cu pinzera e cridenzi di Arturu supra a riliggioni e fidi cattolica.\n\nA mia mi manca a capacità di farilu ntu stissu modu leggiu, stintivu e nnuccenti di Arturu, puru picchì provu vriogna.\n\nStu primu capitulu supra di Arturu è tuttu un dialugu. Tutti e cincu su' pi strata diretti versu a sò risidenza estiva, a grutta 'n muntagna. Ju stavota nun mi cuntu, ascutu e tegnu prisenti, ca eni lu travagghiu miu, chiddu di un alteregu schiavizzeddu oppressu.\n\nStu dialugu è supra a riliggioni cattolica, lu Vangelu 'n particulari, e parra di comu Arturu cridi, di l'idea ca avi di comu s'avi cridiri pi sarvarisi l'anima.\n\nAAAAAH! (suspiru) Ora ca m'aiu livatu stu pinzeri, ca cuscenzia a postu accumenzu ripurtannu quarchi asserzzioni di Arturu supra a chiddi ca nzignanu riliggioni.\n\nJu nun vulissi, iddu dici, ca i prufissiunisti da Palora du Signuri Gesù, ca sannu tutti cosi megghiu di nuiautri puvireddi menzu gnuranti, c'annu a risposta pronta a quarsiasi dumanna, ca risolvunu tutti i probblema supra a riliggioni, ca spieganu 'n dittagghiu ogni gestu e dittu dô Signuri, macari li sò pinzera, si sturcissiru lu mussu dî disgustu a leggiri certi raggiunamenti ca forsi pi iddi cunfinanu cu l'eresia, portanu luntanu da strata maistra, sempri pi iddi, mentri a nuiàutri cci rinforzanu a cridenza ntu Signuri.\n\nOra sugnu ju ca parru.\n\nI tri Ci cu Arturu, e cu mia, camìnanu davanti a l'Auturi ca arranca di darrè carricu di pruvvisti, pani vinu ogghiu cipudduzzi pummadoru e pipi russi, ca su' i cchiù nutrienti. \n\nPicchì ju nun l'ajutu? Ju comu alteregu st'obbligu nun cci l'aiu.\n\nA discussioni accumenza cu na dumanna mpruvvisa di Arturu ca surprinni tutti pari pari.\n\nARTURU - Vuiautri cci criditi ô Signuri?\n\nCOLA - Pozzu cridiri! Certu ca cci cridemu!\n\nARTURU - Cci criditi comu quannu quarcunu vi cunta di ntizziu ca fici cosi straurdinari e ddoppu vi dumanna, \"cci criditi?\". \n\nCICCU - Chi cci trasi! Ncc'è lu Vangelu!\n\nARTURU - E lu Vangelu è ... Vangelu, nun sbagghia mai \n\nCOLA - Nca certu! Sinnò chi Vangelu è?\n\nARTURU - (cu ntonu di vuci anticchia cchiù jautu) Ma binidittu du Signuri ...\n\nCOLA - Oh oh, un ti caudiari\n\nARTURU - Scusati. Lu Vangelu è nlibbru anzi quattru libbra scritti dê cumpagni di Gesù i quali cci vulìanu beni e propia pi stu mutivu ju sugnu cummintu ca tuttu chiddu ca cuntanu nun è oru culatu \n\nCOLA - A mia mi pari ca na minchiata dici \n\nCICCU - Si nun è eresia \n\nCURRAU - Zittitivi, lassatilu parrari \n\nARTURU - Grazzi. Appoi annu statu scritti quaranta cinquanta e settant'anni ddoppu l'Ascinzioni \n\nCOLA e CURRAU - Puiiiih!\n\nCICCU - Allura ovidivà c'annu mbrugghiatu!\n\nARTURU - Nenti annu mbrugghiatu. Sulu ca ddoppu tant'anni, secunnu mia, pi forza di cosi cci sunnu stracanciamenti e abbellimenti, agghiunciuti e mancamenti ...\n\nCOLA - Lu Vangelu 'n terra mi jittasti \n\nARTURU - Zittiti, un parrari ammatula .. ma sunnu cusuzzi nichi, dittagghi senza valuri, nenti di funnamintali, lu Vangelu è veru ... sai picchì? Picchì i libbra annu statu scritti luntanu l'unu di l'autru e nta anni diversi. Tri cuntunu i stissi cosi, i stissi fatti, riportunu i stissi palori ntâ stissa manera \n\nCOLA - E lu quartu?\n\nARTURU - Lu quartu nun cunta tutti i fatti ma mustra cchiossà ca Gesù è lu Figghiu di Diu, ca è Diu stissu ma puru omu comu tutti nui\n\nCICCU - Mi piaci sta lizzioni di riliggioni, mi piaci\n\nARTURU - (acussì caminannu e parrannu lassaru lu pajisi e stannu acchianannu a muntagna passannu pi n'accurzatura ca sulu iddu sapi. Passanu ntra arvuli di tanti maneri unu dê quali avi siccatu. A Cola) Lu vidi st'arburu siccu? Ju lu fici siccari, ccussì comu Gesù fici siccari n'arburu di ficu picchì nun cci truvò mancu na ficu. Cci cridi?\n\nCOLA - Si cc'è nto Vangelu ccì cridu \n\nARTURU - Ju ammeci no! Ju nun mi figuru Gesù ca fa un gestu accussì tintu. Chi curpa avi l'arburu ca nun è tempu di ficu e chi curpa avi lu patruni ca a tempu di ficu arresta cu spinnu di na ficu?\n\nCOLA - Tu a mia saracinu mi fa ddivintari\n\nARTURU - Pi sta babbiata? Nca comu cci cridi ntô Signuri?\n\nCOLA - Tu comu cci cridi?\n\nARTURU - Fermamenti e cummincentimenti e pi tanti mutivi cci criju \n\nCOLA - Ccioè? Dimminni unu\n\nARTURU - Sacciu dî Rumani ca Gesù avi statu pu veru nta sta terra ...\n\nCURRAU - Chistu nun lu sapia\n\nARTURU - ... ca muriu nta cruci ...\n\nCURRAU - I Rumani pi vizziu l'avianu di crucificari malfattura e delinchenti\n\nARTURU - ... e criju fortimenti ca ddoppu tri jorna srrisurgiu \n\nCICCU - Eccu ... Ju cci criju ntô Signuri, sinceru, ma aiu dubbi nta sò risuscita \n\nARTURU - Mi sta dicennu ca cridi sulu a Gesù omu, no Diu? Mi dici cosi ca nun caminanu nzemmula \n\nCICCU - No ... Ju ... beh ... mi cunfunnii \n\nARTURU - Ju nta Risurrizzioni dô Signuri a occhi chiusi cci criju\n\nCURRAU - Sì propia cummintu cummintu?\n\nARTURU - Assulutissimanenti! Sugnu cummintu ca senza risuscita nun cci fussi lu Papa, nun cci fussiru Cardinali e Viscuvi, Parrini e Monaci, Cummenti e Munasteri, Cresia e Sacristii, mancu lu Vangelu esistissi e a Bibbia fussi nlibbru di fantascenzia. Nsumma di l'intieru apparatu ccrisiasticu nenti cci fussi \n\nCICCU - Lu sa ca mi cummincisti? Raggiuni avi, senza a rususcita nenti cci fussi \n\nCURRAU - Si dici ca s'avi cridiri pi fidi. Tu chi dici?\n\nARTURU - A fidi è na cosa astratta e ju nun sacciu chi jè. A mia comunchi nun mi fa campari comu lu Signuri voli \n\nCICCU - A mia mi pari ca ora sì tu ca dici du' cosi 'n cuntrastu. Senza fidi comu fai a crìdiri?\n\n ARTURU - Ha raggiuni ... a mia ppiro' mi nteressa cchiossà campari comu lu Signuri dissi ca smoviri i muntagni, un sacciu siddu mi spiegai\n\nCOLA - E comu voli?\n\nARTURU - Senza viulenza, poviri, misiricurdiusi e cumpagnia cantannu \n\nCOLA - Spiegamillu cu palori terra terra sinnò mi veni di rìdiri \n\nARTURU - Santa pacenzia! Senza viulenza pi mia voli diri ca nun s'avi ssiri viulenti, arraggiati, priputenti puru cu i palori \n\nCURRAU - Puru di chistu sì cummintu cummintu?\n\nARTURU - Armenu! Tu chi dici?\n\nCURRAU - A li tanti, sgarri \n\nARTURU - N'omu di carni e ossa sugnu!\n\nCOLA - Un ccì dari cuntu, tira ô drittu ... misiricurdiusi\n\nARTURU - S'avi sempri ajutari lu bisugnusu, lu prossimu, senza ca lu svinturatu s'umilia addumannunnulu \n\nCURRAU - Tu cci sì misiricurdiusu?\n\nCOLA - Arreri ccà eni ... poviri \n\nARTURU - (surridenti) S'avi campari cu simplicità, senza sfarzi, 'n modu naturali ... puru lu riccu lu po' fari. E nun nni scurdamu ca lu Signuri dissi \"biati i poviri\" ... eccetra eccetra. A iddu lu nenti cci abbastava e lu picca cci assupirchiava\n\nCOLA - Masinnò fa siccari lu ficu \n\nARTURU - (aspru) Lu babbu ca sì\n\nCURRAU - Un fari lu viulentu!\n\nARTURU - Scusati. Lu fattu du ficu è mmintatu pi mustrari quantu era putenti lu Signuri a chiddi ca nun lu canusceru pirsunalmenti. A ddi tempi a genti pristava cchiù attinzioni ê fatti ca ê palori, cchiù a forza e a putenza ca a msericordia e binevulenza\n\nAUTURI - (ansannu) Arturu ... picchì pigghiasti ... st'argumentu?\n\nARTURU - Picchì mi piacissi farivi capiri comu s'avi cridiri ntô Signuri Gesù \n\nCICCU - Comu dici di fari?\n\nARTURU - Un s'avi ssiri comu tanti, puru comu i stissi parrini, chi vi criditi, ca dintra i cresii su' zuccuru e meli ... ih in ih uh uh uh ... ti strinciunu a manu cu caluri, ti surridunu cu amuri, ti trattanu comu nfrati, cu curtisìa e affabbilità ... appoi nti stissi sacristii nè tu ccu sì nè ju cu sugnu, a facci si stracancianu, puru lu parrari è nautru, accussì comu a vuci ...\n\nCOLA - Forsi pi iddi i poviri nun su' biati \n\nARTURU - Lu sa ca sì babbu pi daveru?\n\nCURRAU - Un ssiri offensivo\n\nARTURU - Quannu cci voli, cci voli! S'avi fissatu cu sta palora! Lu Signuri nni dissi tanti! \n\nCOLA - Dimminni nautra ca canciu sunata \n\nARTURU - Ccu è senza piccatu tira a prima petra ... ma ju lu stissu na carrittata ti nni jittassi ... senza offisa \n\nCOLA - Fin'a ddocu arriva a tò misiricordia?\n\nAUTURI - Finiticcilla cu sti discursa, pinzamu ê fatti nostri \n\nARTURU - E chisti di ccu su'? Un ti nni vo' sarvari anima?\n\nCURRAU - Lu fattu è ca lu Signuri pritenni troppu \n\nARTURU - Veru è, raggiuni ti dugnu. Figurati ca s'aspetta ca nn'am'a vuliri beni comu Iddu nn'avi vulutu beni \n\nCICCU - Ammeci nni sciarriamu facili facili!\n\nCOLA - Certu ca vuliri beni fin'a moriri crucifissu, cci nni voli \n\nARTURU -Ti dissi di nun parrari ammatula. Vuliri beni lu prossimu nun è facili, suprattuttu i genti fastidiusi, ma nun significa iri a moriri \n\nCOLA - Cci l'avi cu mia?\n\nARTURU - Ccu tia? E picchì?\n\nCURRAU - Avi lu cravuni vagnatu \n\nARTURU - (a Cola) Chi cunfidenza avi cu Signuri?\n\nCOLA - Cunfidenza? Ju lu Signuri lu pregu \n\nARTURU - Npatrinostru, n'Avimmaria e tiriti a porta \n\nCOLA - Ogni tantu mi scappa da vucca \"Gesù miu pensacci tu\"\n\nARTURU - (ddoppu c'avi ridutu com'a nui, tranni l'Auturi ca pari ngustiatu) E ccu tia cci avi pinzari na vota sì e na vota sempri. Tu avi familiarizzari cu Gesù, comu cu tò cchiù megghiu amicu cci avi parrari. Comu cci dici a Ciccu e Currau? \"Ti pregu, fammillu stu favuri, sulu tu mi po' ajutari!\".Un è prighera chista? Accussì avi prigari Gesù!\n\nCURRAU - Lu sa ca cci avi raggiuni?\n\nARTURU - Certu ca lu sacciu! Ju a Gesù com'a n'amicu cci parru. Mu mmagginu sempri vicinu a mia e cci parru a tu pir tu. Palori tinti nun cci nni dicu ma certi voti mi cci votu sgarbatu picchì nun m'ajutò comu ju vulìa. Appoi mi scusu picchì sacciu ca avi sempri raggiuni. Scusarisi cu Signuri è a cosa cchiù mpurtanti pi mia, ddoppu a Eucaristia e a Comunioni. Lu Patrinostru e l'Avimmaria seguinu subbitu ddoppu. Lu restu è sulu cuntornu pi nenti piacevuli pi mia\n\nAUTURI - (ca nun si fida cchiù) Artuuuuru...\n\nARTURU - Amu rrivatu. Comu furriamu ddu pizzu di rocca semu davanti a grutta \n\ncuntinua"
  },
  {
    "text": "IT R I C I \n\n e\n\nA R T Lu R Lu D I R Lu T T A S A N A \n\n- prisintazzioni -\n\nStu Arturu occarunu lu canusci già du cuntu pricidenti. Ora, siccomu è di carni e ossa, lu prisentu 'n manera cumpleta accussì si canusci megghiu e chiddu ca dici e fa si po' gustari cchiossà.\n\nÈ npicciottu supra a trintina, di precisu nuddu sapi a sò età.\n\nNun è tantu autu ma è beddu rubbustu, tuttu musculi, senza grassu e senza panzaredda, salutevuli e pruspirusu.\n\nJu e l'Auturi lu canuscemu nun sacciu di quant'anni ma di iddu nun sapemu quasi nenti.\n\nSapemu ca esisti picchì lu videmu pedi pedi, iri e viniri di cuntinuu, fermu stabili un cci sapi stari, ca nun avi a nuddu picchì sempri assulu furria, ca ntu mmernu si curca a mari nta vecchia tunnara e nta stati nta na rutta da muntagna.\n\nSapemu puru chiddu ca cummina e dici picchì tutti lu canusciunu ma nun sapemu di unni veni, a ccu apparteni.\n\nArturu chinni è un misteriu tutali, pinzinu lu nomu è mistiriusu. Nte parti nostri nuddu porta stu nomu picchissu si sapi sempri di ccu si parra siddu si mmuntua stu nomu.\n\nPa mintalità ca avi, unica e sula pi mia e pi tanti, ma pi tanti autri strammata, sempri secunnu mia, dicu pi mia sulu senza l'Auturi ca è comu si fussi di nautru pianeta, è puru na pirsunalità di granni mpurtanza.\n\nI duscursa e i raggiunamenti ca fa su' fora di l'urdinariu, parunu scunchiuruti ma na loggica cci l'annu ... s'avi circari pi truvarila, nun è facili lu dicu subbutu, ma a fini si scopri ca cci l'annu.\n\nArturu, nsumma, e ccussì urigginali e billazzu ca pari eccentricu ma nun è bizzarru e stravaganti.\n\nUnni s'attrova e trova è sempri ô centru di l'attinzioni, fa subbutu circulu, crocchiu, picchì tutti canusciunu lu sò potinziali. Picchissu è bemmolutu, rispittatu e trattatu cu simpatia e familiarità.\n\nNta nlampu, senza ca nuddu si nn'adduna stracancia l'ammienti nta ntiatru unni si esibìsci di granni protagonista ricitannu na parti assulu, raramenti voli un spalleri. I parti ca cci piaciunu cchiossà su chiddi romantichi, d'amuri.\n\nNun avi nmisteri e mancu un travagghiu fissu, nustanti a chissu, ddu picca ca guadagna cu quarchi lavuricchiu o sirvizziu, cci abbasta e assuperchia picchì nun cci avi vizzi, fuma e bivi si cci lu offrunu, e a fìmmini un cci va.\n\nQuannu cci servi quarchi cosa, nun la dumanna mai a nuddu direttamenti picchì nun è un dumanneri ma nta na manera o nautra fa capiri chi cosa avi bisognu. Quarcunu cu quarchi rimorsu o senziu di curpa sempri lu trova.\n\nFazzu n'esempiu.\n\nIddu nesci di dintra ... di dintra pi diri ... di unni stapi è cchiù apprupriatu ... comu nsignurinu, sempri allicchittiatu friscu, lavatu pulitu e pittinatu, cu giacca e cravattinu, sempri lu stissu, chissu avi e chissu metti.\n\nQuannu nun lu potti cchiù purtari, pi tutta na simana lu vìttimu furriari cu nparpagghiuni spampardatu cuciutu cu i ganci di un spillaturi supra a un pezzu di riggidu cartuni. \n\nDi sta manera, avanti a duminica unu, ccu fu dê boni un si sappi, cci nni riala unu urigginali.\n\nL' Auturi, nun sacciu pi quali eccentricità, si passau lu piaciri di criari ncuntu cu iddu basatu supra zoccu di iddu si sapi, ripurtannu tanti palori e frasi autentichi ca cci nesciunu di vucca, strummintati ccioè di iddu, no cupiati.\n\nLu cuntu, comu ô solitu, è senza amuri e sapuri, lisciu e lavatu picchì si cridi nlittiratu di liveddu.\n\nMu duna cu supiriurità e prisunziuni arruganti cu sti formati palori \"trattalu bonu, nun lu bbissari comu di solitu sa' fari\".\n\nNta ddu mumentu appi l'impetu di fariccilli vulari ddi quattru fogghi scritti ca mi stava dannu ma mi trattiniu picchì sugnu un alteregu, un signuri alteregu, e puru picchì sacciu ca lu ballacazzizza tuttu prosopopeia è cunsapevuli ca ju mi fidu a faricci sciri ncuntu cu tri mi ... ca s'avi leggiri cu piaciri, almenu cci provu e ccussì speru.\n\nComu pi l'àutri voti, aiu nseritu i tri Ci, ca comu dissi, fannu di filu cumuni. Tutti l'autura ca si chiamanu autura, cci l'annu, tranni di chistu ca sicunnu mia nun sapi mancu chi jè.\n\nHa risultatu accussì ncuntu beddu longu ca spartiu 'n capituli. Lu cunsignu ô miu alteregu ... ccioè ... ju alteregu lu cunsignu ô miu auturi, prontu a sautaricci 'n coddu e farinni purpetti siddu avissi fattu quarchi lagnanza.\n\nPi furtuna sò, cchiù liggiva cchiù paria suddisfattu chinni lu lassai ntattu ... e mi nni pintii picchì cuntinua a scrìviri scancaratu pi farimi addannari a mia.\n\nMa lassamu di parti sti controversi interni, dicemucci familiari, e finemu a prisintazzioni di Arturu ca è funnamintali.\n\nA cumpletu chinni agghiuncennucci ca Arturu di Ruttasana è un pueta stintivu, spuntaniu, finu e dilicatu ma nun scrivi mai nenti picchì è cummintu ca l'emuzzioni sintuti nto mumentu è mpussìbbuli mittirili nta carta.\n\nJu, dicu ju alteregu, senza daricci tortu, penzu ammeci ca, puru ca ssi emuzzioni su' cchiù picca da mitati, è sempri megghiu 'i nenti.\n\nE l'Auturi? St'auturi è un menzu scritturi, nun capisci a puisia e nun nni voli sentiri parrari. A iddu cci piaciunu i fatti concreti, dici, iri ô sodu ... ppiro' scrivi di fantasia ... Chi coerenza Diu cci nni scanza!\n\nE allura ju, sulu ju ma iddu un avi avutu a facci di pipitari, aiu misu 'n versi i palori di Arturu quannu eni 'n sì, ccioè quannu veni affirratu di l'estru du puitanti senza ca sì nn'adduna.\n\nAzziccu di dda vota ca lu vitti assortu, alienatu dê senzi, taliari fissu lu mari.\n\nTitulai a puisìa \"Lu mari 'i Sicilia\". Arricriativi a liggirila.\n\nUM A R I 'IS I C I L I A\n\nTalia ch'è beddu lu mari,\noji na tavula pari!\n\nTalia ch'è beddu cuetu!\nHa ssiri stancu da nuttata 'n biancu \nunn'avi 'vutu assà chiffari!\n\nSi nni sta fermu senza fari scrusciu \ncomu si nun cci avissi \nforzi ciatu e valia!\n\nÈ ccussì calmu e sciruccatu\nca parra senza isari a vuci.\nUn lu senti chi dici?\nCci avi stari attentu \nl'avi taliari cu simpatia\ntant'amuri, cori cuntenti \ne fantasia.\n\nTalia ddi tri trimmi marini \nddassutta 'n funnu a mari apertu, \ntu di spertu, dimmi si nun su' \ntri ballarini ca fannu nballettu.\n\nTalia chi su' perfetti!\nSupra stu mari chiattu\nfurrianu accussì dritti \nca parinu tuppetti.\nCh'è beddu?\n\nJu nun mi stancu mai \n'i taliari lu mari 'i Sicilia \ndi stallu a sintiri,\navi sempri 'i cuntari\ncc'è sempri 'i scupriri.\n\nE sempri cci viju \ntantu muvimentu \npuru ca nun sentu \nca cci sciuscia lu ventu.\n\ncuntinua"
  },
  {
    "text": "R A G G I Lu N A M E N T I \n C UV E R S Lu G I Lu S T Lu\n\nComu i tri ex suvrani, abbiliti c'annu statu cacciati cu na viddanata, su' luntanu ca nun ponnu cchiù sintiri, Julius Sesar ô Ncigneri cci fa un discursu ca pi mia alteregu scurri lisciu ca è npiaciri. E pi l'Auturi? Iddu sti cosi un li capisci.\n\nLu discursu, seriu drammaticu sinzatu, comu picca nn'aiu sintutu, pari di ncristianu cu ciriveddu a postu, sanu di menti, no di npazzu ricanusciutu.\n\nJULIUS SESAR - Statti manzu e ascuta a mia senza riplicari ... e nun pipitari ca tu sta mala abbitudini teni \n\nNCIGNERI - Prima ascutu appoi dicidu chi fari\n\nJULIUS SESAR - Tu cridi ca i genti ddà fora su' tutti sani di menti? Baaabbu!\n\nNCIGNERI - Grazzi du garbu \n\nJULIUS SESAR - A tia ti pari ca ssi genti ca fannu tutti cosi di prescia e furia, lu sacciu picchì ju accussì era, raggiunanu cu versu giustu? Baccalàaaa!\n\nNCIGNERI - Sugnu sempri ccà \n\nJULIUS SESAR - Tu penzi ca ssi cristiani ca travagghianu comu ddannati p'amuri dê picciuli a testa supra i spaddi cci l'annu? Scimuniiitu!\n\nNCIGNERI - Ma sempri pulitu lavatu e stiratu \n\nJULIUS SESAR - Tutti ddi pirsuni calmi filici e surridenti sulu nta pubblicità su' prisenti, nta realità ntê casi dê famigghi lu nfernu cc'è, tutti a jittari vuci su' misi, chi ti cridi maccarruni senza sali.\n\nNCIGNERI - I maccarruna ju cu sucu 'i majali i vogghiu \n\nJULIUS SESAR - A genti ddà fora è china di afflizzioni, ossessiunata di miliuna di pinzeri, mmasata di centumila prioccupazzioni, avi sordi o no, picchì pi teniri lu passu, arrè a tutti i tinnenzi avi jiri \n\nNCIGNERI - Stavota tortu nun cci nni dugnu\n\nJULIUS SESAR - Cci l'avi prisenti ddi rasoli di ferru chiamati di sicurizza ca putiunu ssiri smuntati a pezzu a pezzu e si cci mittia na lametta sana?\n\nNCIGNERI - Comu no! Me patri nta facci ogni vota nsantu Lazzaru paria pi tutti i tagghi ca si facia \n\nJULIUS SESAR - Tu a mia lu discursu mi vo' fari perdiri ma nun cci rrinesci. Ddu rasolu tutta la vita durava e npacchettu di deci lametti na miseria custava\n\nNCIGNERI - Veramenti? È chiaru ca ccussì un putia iri, guadagnu pi nuddu cci nn'era! Ora ...\n\nJULIUS SESAR - Seeeenti! Di quannu strummintaru lu rasolu di plastica cu menza lametta nun avemu cchiù rizettu \n\nNCIGNERI - Nca certu! I produttura cu i rasoli i sordi si stannu facennu \n\nJULIUS SESAR - Ti zittisti? Nun passa un misi senza ca nesci un tipu novu di rasolu, cchiù tecnologgicu du pricidenti e cchiù caru assà, chiaramenti ...\n\nNCIGNERI - I produttura a strata si mpararu \n\nJULIUS SESAR - ... e tu, ca nun vo' ssiri lassatu arrè, tu ccatti comu lu crastu ca si', ju puru era ccussì \n\nNCIGNERI - Se, giustu, ma ju ppiro' un mi tagghiu \n\nJULIUS SESAR - Tuttu chiddu ca vo', ma tu beddu miu i veri pazzi ddà fora ti cerchi, a munzedda nni trovi \n\nNCIGNERI - Cridu a menza palora \n\nJULIUS SESAR - A unu com'a mia appoi, tu ca mi canusci mi sai ccu sugnu ...\n\nNCIGNERI - Pi diri a viritati ju ....\n\nJULIUS SESAR - E lassami parrari, buttigghia campanara, na vota ca lu pozzu fari, senza ca mi ntirrumpi ogni mumentu \n\nNCIGNERI - Pregu, issi avanti \n\nJULIUS SESAR - Tu stava dicennu ca a unu com'a mia, finu ducatu giniali 'n tuttu chiddu ca fa penza e dici, avi bastatu ca na menza vota cci scappa da vucca ca cci avissi piaciutu campari ô tempu di l'antichi Rumani e ca a Cannilivari si nzaja a toga janca burdata di russu, ca zacchiti e si' cunzatu pi li festi e pi li simani, bullatu pi pazzu senza rimissioni 'i piccatu \n\nNCIGNERI - Accussì facili eni?\n\nJULIUS SESAR - Chi ti cridi, nenti cci voli! Chi m'annu fattu ssi babbi ammaccati? A mia a vita m'annu rigalatu! Ju ccà dintra fini'a cent'anni cci campu e i curnuti ann'a pajari comu crasti, comu i fra cioci ca su'\n\nNCIGNERI - Certu ca ... vulennu arraggiunari cu versu giustu ...\n\nJULIUS SESAR - C'avi raggiunari! L' unicu raggiunamentu giustu e sanu chistu ccà eni. Sugnu cunnannatu a campari, di muriri un si nni parra, a sta cosa lu Signuri cci penza, tantu vali farilu nta megghiu manera pussibbili, suprattuttu si nun ti costa nenti \n\nNCIGNERI - Mi pari ca stu raggiunari fila ca è npiaciri \n\nJULIUS SESAR - Ju ccà dintra di lussu ma passu. Sugnu sirvutu 'n cuppa, lavatu e stiratu, manciatu e bivutu comu un pascià senza ca mi sfirniciu a menti, mi vestu comu mi pari e nuddu avi a chi diri e mi dici cosa o pi pazzu mi pigghia, siddu mi sfirria nesciu fora ma dda rara vota c'aiu stu chiribbizzu mi nni tornu prestu prestu \n\nNCIGNERI - Si senti comu npisci 'n cianu di l'acqua ddà fora!\n\nJULIUS SESAR - Ddà fora nta na caudara supra lu luci mi sentu ca sugnu! Ccà mmeci sugnu luntanu di stress e baccanu, rispiru aria pulita e passiggiu jurnati sani nta stu paradisu discurrennu cu genti brava. Ccu cc'è megghiu di mia?\n\nNCIGNERI - Ccu si cuntinta, godi \n\nJULIUS SESAR - Ora ca cci penzu ... ma tu ... tu ... ccu si' tu?\n\nNCIGNERI - Ccu sugnu jù? (si sbuttuna di cursa a cammisa e si rivela na magghia russa) Giuseppe Garibaldi sugnu, cammisa russa!\n\nJULIUS SESAR - Ora rraggiuni cu versu giustu \n\nMa lu Ncigneri è puru Giuseppe Mazzini, Pancho Villa, Che Guevara, Alessandro Magno e penzu, di sicuru nun mi sbagghiu, tutti l'autri vusionari ca sulu pi circustanzi favurevuli o pi casu nun foru dichiarati pazzi spustati e ntirnati nta un spitali mintali.\n\ncuntinua"
  },
  {
    "text": "N A P Lu L I Lu N\n\nNapuliun, comu pritenni di essiri chiamatu, e ncristianazzu autu e si prisenta cu tantu di mpunenza mperiali ca metti suggizzioni e veni spuntaniu faricci na rivirenza.\n\nAvi a manu manca arrè appujata ntu schinu e a dritta ammucciata ntra i buttuna di un giaccuni dê marinari di nculuri nneterminatu, dicemucci tanè, ntra lu russu scuru scuru, lu nìuru e blu. \n\nPi cappeddu avi na bustinedda fatta cu i fogghi di giurnali, accussì comu fannu i muratura, ma cu i punti di latu.\n\nJu comu alteregu, l'Auturi mancu a mmuntuallu, un sacciu siddu lu fici di propositu ma nta bustina spicca a scritta bedda granni Sicilia ... ma iddu propia parra francisi ... cchiù o menu ... apprussimativamenti ... circa quasi ...\n\nNAPULIUN - Bonsgiur missiè\n\nJULIUS SESAR - Napuliun, bonjornu, a tuà\n\nNERONI E CALIGULA - (imitannu a Mina) A tuà, a tuà\n\nJULIUS SESAR - E lu sciapò?\n\nNAPULIUN - Futtiut! (Neroni e Caligula si talianu ntê facci e si schiaccianu l'occhiu) Vu ... vu setti gnurant ...\n\nCALIGULA e NERONI - Gnuranti a ccu?\n\nJULIUS SESAR - Nun vi ffinniu. Ddumannò si nun sapiti unn'è lu cappeddu \n\nNAPULIUN - Vu ... vu setti ...\n\nNERONI - Cucù settiiii\n\nCALIGULA - Ba-bau settiiii\n\nJULIUS SESAR - Finitila, l'ata fari siddiari?\n\nNAPULIUN - Vu setti gnurant dû sciapò a truà point?\n\nNERONI - (nnuccenti) No, nenti (a Caligula) Nni sa' nenti tu?\n\nCALIGULA - Si tu un sa' nenti mancu ju lu sacciu \n\nNERONI e CALIGULA - Nenti sapemu \n\nNCIGNERI - Siddu nun lu sapiti gnuranti siti.Lu discursu camina \n\nNAPULIUN - (a Julius Sesar) Ccu est sto criten?\n\nNCIGNERI - Alleggiu cu i palori \n\nJULIUS SESAR - Ha dittu \"ccu è stu cristianu\" \n\nNAPULIUN - A muà nun me par normal\n\nJULIUS SESAR - Un cci fari casu, un lu vidi comu raggiuna? Ha vidutu mai un discursu ca camina?\n\nNAPULIUN - Fila sge sacc\n\nJULIUS SESAR - Bravu! Accussì si parra\n\nNAPULIUN - Pur muà scurreg\n\nNCIGNERI - Stavota nun mi sbagghiu. Stu Napuliun è pazzu \n\nNAPULIUN - A muà paz? Che di' malidì? A la ghigghiotten, momò, subiten. A muà paz!\n\nJULIUS SESAR - Bon Napuliun, bon, calmezza \n\nNAPULIUN - Stu caz ... a muà na maz ... a muà na zap ... na lapaz ...\nazz azz ...\n\nJULIUS SESAR - (a vuci vascia) Dimannacci scusa e pirdunu sinnò ccà a schifiu finisci! Di cursa, muviti prima ca a tri tubba sa penza \n\nNAPULIUN - (un cci po' paci) Paz a muà? A la ghigghiotten pur la miser\n\nNCIGNERI - (puru iddu alleggiu) Pazzu piriculusu eni?\n\nJULIUS SESAR - Un sa' quantu!\n\nNAPULIUN - (c'avi sintutu) E nun avi viù niant!\n\nJULIUS SESAR - Lu capisci ca chistu Napuliuni eni?\n\nNAPULIUN - Meuì ... muà mi\n\nJULIUS SESAR - Picca arraggiuna. Nenti cci metti a fari nquarantottu\n\nNCIGNERI - Beddamatri no, lu quarantotto cchiù tintu dû sessantottu avi statu!\n\nJULIUS SESAR - Propiamenti, puru tu lu sa'. Chistu 'n tempu 'i nenti lu munnu suttasupra tu metti, chi ti cridi\n\nNCIGNERI - Lu sacciu, lu sacciu \n\nJULIUS SESAR - Addumannicci almenu pardon 'n francisi siddu ti quagghia a facci a diriccillu 'n sicilianu \n\nNCIGNERI - Grazzi pu cunsigghiu. Lu francisi ppiro' tantu bonu nun lu sacciu \n\nJULIUS SESAR - Vih picciotti!\n\nNCIGNERI - Monsieur Napoleon \n\nNAPULIUN - Missiè Napuliun o nun ti don conton\n\nNCIGNERI - Comme voulez vous missiè Napuliun ... bon bon ....\n\nJULIUS SESAR - ... cannameli e cicculatti ...\n\nNCIGNERI - Je suì ...\n\nNAPULIUN - (a Julius Sesar) Est gesuit?\n\nNCIGNERI - ... minchion Napuliun \n\nNAPULIUN - Cuscus est minchion? Muà?\n\nJULIUS SESAR - Matri mia Beddamatri! A cosa cchiù tinta a facisti! No no ...\n\nNCIGNERI - Muà ... Je suì ...\n\nNAPULIUN - Ah, lu gesuit. Va bon ...\n\nJULIUS SESAR - Sta bon?\n\nNAPULIUN - Va bon \n\nNCIGNERI - A posto? \n\nNAPULIUN - Pu mumant\n\nJULIUS SESAR - Tutti cuntenti?\n\nNAPULIUN - Tutti contant\n\nCALIGULA e NERONI - (battunu i manu) Cuntant cuntant \n\nNCIGNERI - Lu fattu è ca ju avi parrari pi forza cu na pirsuna pazza\n\nNAPULIUN - Isì? Si' paz?\n\nNCIGNERI - Curiusu. Vogghiu scupriri si diffirenzia cc'eni ntra i raggiunamenti dê pazzi dichiarati cu chiddi cunzidirati sani \n\nJULIUS SESAR - Taliati eminentissimi maistati unni s'avi fissatu stu babbu pazzu sfasatu \n\nNERONI - Vidi ca ccussì si sfasa \n\nCALIGULA - Chi vo' sciri pazzu?\n\nNAPULIUN - Pur muà è paz scatinat\n\nJULIUS SESAR - T'avi fissatu nta na cuistioni senza senzu, un cci pinzari cchiù \n\nNCIGNERI - (tistarizzu) No, ju avi sapiri sinnò sfasu\n\nJULIUS SESAR - Amicu, livamu lu scherzu e pigghiamu lu babbìu ... lu seriu. Amuninni ô largu, un è lu casu ca iddi sentunu \n\nNCIGNERI - Chi Julius Sesar si' siddu si' tu a jiritinni! Iddi t'ann'a lassari campu lìbbiru \n\nJULIUS SESAR - Giustu dicisti! Ju Julius Sesar sugnu! Ccà m'attrovu e ccà mi staju. (a l'autri tri) Vuautri livativi di ccà, forza scurriti\n\nNCIGNERI - Accussì si fa, senza troppu salamalicchi! Sciò sciò\n\ncuntinua"
  },
  {
    "text": "J Lu L I Lu S S E S A R \n\nLu Ncigneri nfatti, comu capisci ca cu Cavaddu Pazzu nenti cci nesci, ca nun avi senzu cuntinuari a parraricci, s'avvicina a tri pirsunaggi ca passianu beati parrannu cu calma, megghiu ascutannu piacevulimenti chiddu ca è ntu menzu ca avi tantu di diri e je parraturi bonu. Piccatu ca nun ntisi nenti!\n\nLu Ncigneri s'avvicina a ssi tri, e macari nuautri, ca secunnu iddu puru iddi su' vistuti strampalati pi nun diri comu i pazzi.\n\nNCIGNERI - (rispittusu e curtesi picchì ora è abbisatu) Cu riverenza parrannu, bonjornu a sti beddi damiggeddi\n\nJULIUS SESAR - Tu damiggedda a tò soru lu dici! Unni cci l'avi l'occhi, ntu cozzu? Un lu vidi ca masculi semu puru ca varva nun nn'avemu?\n\nNCIGNERI - Cu ssi vistini longhi finu ê pedi?\n\nJULIUS SESAR - (cu na vuci altirata) Chi vistini e vistini! Sfasatu mi pari e gnuranti cumpletu! Ora capisciu picchì ddu santu cristianu, ddu pacificu Cavaddu Pazzu parrava agitatu comu nfoddi! Tu si' n'attaccabbarracchi! Com'è? Finisti cu iddu e vo' attaccari cu nuautri?\nNa tinta pinzata avisti, cu nuautri i pinni cci appizzi\n\nNCIGNERI - (titubanti) Ju ... ju pirdunanza dumannu, nun vi siddiati \n\nJULIUS SESAR - (surridenti) Tu pigghiasti lu cacazzu! Lassa perdiri, procellamus in pacem\n\nNCIGNERI - Eeeeh?\n\nJULIUS SESAR - Un po' capiri! Lu latinu un è cosa tò! (appoi pacinziusu) Chisti i toghi dê sinaturi Rumani su'.Talia lu bordu russu \n\nNCIGNERI - Veeeru! E ccu rapprisenta?\n\nJULIUS SESAR - Rapprisentu? Ju ... (cci penza tanticchia e si metti nta na positura statuaria) Egosum Julius Sesar \n\nNCIGNERI - (cunteeeenti!) Ave Sesar \n\nJULIUS SESAR - A destra fedelis .,.\n\nNCIGNERI - E a manca i patati! Chi dici! È \"adeste fidelis\" ... ma cca nun c'entra nenti. Si vossia è Giuliu Cesari ...\n\nJULIUS SESAR - Senza struppiari noma. Julius Sesar, lu cunnutturi \n\nNCIGNERI - Di trenu o litturina?\n\nJULIUS SESAR - Mi sta buffuniannu?\n\nNCIGNERI - Vulia diri ca siddu vossia è Julius Sesar ven'a diri ca vossia è pazzu \n\nJULIUS SESAR - Chi ti nesci di ssa vucca cchiù granni di na grutta?\n\nNCIGNERI - No, siccomu sacciu ca Julius Sesar avi murutu ...\n\nJULIUS SESAR - Accussì ju pi tia ncadaveru ammulanti sugnu? Lu ccà prisenti Neroni mortu ca parra eni? ...\n\nNERONI - Ju focu cci dugnu, ccà stissu!\n\nJULIUS SESAR - Statti manzu paccamora, un è lu mumentu. Tu dicu ju quannu \n\nNERONI - Yes sir! Ave Sesar (cci fa lu salutu rumanu)\n\nJULIUS SESAR - Bravu picciottu! (ô Ncigneri) E Caligula ccà un schelitru ossa ossa ti pari?\n\nCALIGULA - Pi mia stu plebeu na malaminchiata eni! Lu cavaddu miu Incitatus cchiù biddicchiu eni\n\nNCIGNERI - No, stamuni calmi. Lu sapiti com'è! A genti parra, a storia cunta, ntê libbra veni scrittu ...\n\nJULIUS SESAR - Zittiti, chi dici! A genti sparra, a vucca granni com'a tò cci l'avi, e a storia a nenti servi, un passa e nun cunta ... (pigghia na positura tràggica mittennusi npugnu nta frunti imitatu di l'autri dui) Verba manent scripta volant ...\n\nNCIGNERI - No, scusassi. Vossia voscenza po' ssiri tuttu lu Julius Sesar ca voli e ca si senti 'i ssiri ma lu latinu lu scanusci\n\nJULIUS SESAR - Alia jittatu esti \n\nNCIGNERI - Alea jacta est ... I dadi annu statu lanciati. E a frasi 'i prima è a riversa \"scripta manent verba volant\"\n\nJULIUS SESAR - (siddiatu) A mia mi dici ...\n\nNERONI - Tornu a ripetiri ... \n\nCALIGULA - Incitatus a du' passi l'aiu. Cauci cci fazzu dari \n\nJULIUS SESAR - Maaaanzi! A iddu ju cci penzu (ô Ncigneri) Tu comu un pazzu parri! Un ti scurdari ca ju sugnu chiddu ca vivi vinu e tinci ...\n\nNCIGNERI - Ca quali! Veni vidi vici, accussì è, \"vinni vitti vincìi\"\n\nJULIUS SESAR - Zittiti! Chi va' nciuciannu! Ju sugnu chiddu da bedda gallica, chi t'annu cuntatu!\n\nNCIGNERI - De bello gallico ...\n\nJULIUS SESAR - M'avi pigghiatu pi ghei? Eteru sugnu \n\nNCIGNERI - De bello gallico, da guerra cu i jaddi francisi \n\nJULIUS SESAR - (siddiatu siddiatu) A tia tu, a comu ti chiami, cu ccu sta parrannu? Secunnu tìa unu com'a mia ca s'avi misu sutta i dazzi comu cci avi piaciutu si metti a faricci guerra a jaddi e jaddina puru ca su' francisi? Ma unni si' datu! Pi ccu m'avi pigghiatu, babballuccutu!\n\nNCIGNERI - lassamu perdiri, fora strata semu! Canciamu discursu. Ju cercu un pazzu cu tutti i sacramenti \n\nJULIUS SESAR - Ccà dintra? Scisti pazzu? (a Neroni e Caligula) Eccellentissimi sinaturi, atu ntisu stu foddi?\n\nNERONI - Pedi pedi assà si nn'attrovanu\n\nCALIGULA - Picchì un si nni va ô mercatu \n\nJULIUS SESAR - Sentimi bonu a mia. Ccà dintra genti cu tutti i senzi a postu attrovi, educata civili nobbili aristucràtica ... a parti di mia ca sugnu fora catigurìa \n\nNCIGNERI - Stavota raggiuni cci dugnu \n\nJULIUS SESAR - Binidittu Diu! Ha vistu ca semu d'accordiu? Comunchi da tò raggiuni un sacciu chi fari \n\nNCIGNERI - Sempri megghiu di npugnu nta n'occhiu\n\nJULIUS SESAR - Talia a Neroni, lu granni sparagnaturi ...\n\nNCIGNERI - Chista nova è, nun la sapia\n\nJULIUS SESAR - Chista sula? Chi storia t'annu fattu studiari a scola? Neroni avi statu ngrannissimu imperaturi picchì a scanciu di pinzari pi iddu avi pinzatu pi l'imperu rumanu ...\n\nNERONI - (chianciulinu) Veru veru, a vita mi livai pi l'imperu ma nuddu mu ricanusci\n\nJULIUS SESAR - Neroni avi statu ngeniu di ecunumìa e finanza, chi nni sai tu. Penza ca pi fari ddivintari Roma a caputa du munnu ....\n\nNCIGNERI - No no, quali caputa, a patedda ... \n\nJULIUS SESAR - Attorna cci truzzi? \n\nNCIGNERI - Caput munni, a capitali dû munnu \n\nJULIUS SESAR - Un mi cuntari stori! Lassamu a caputa, a civita eterna ti sta beni? Ma chi mi nteressa! Ti stava dicennu ca ammeci di jittari 'n terra casa pi casa e di ricostruirili a spisi du Statu, penza ca ti ripenza cci veni ncolpu di geniu pi faricci sparagnari nmari di picciuli ô dimaniu ....\n\nNCIGNERI - Erariu, a tesoreria ...\n\nJULIUS SESAR - A finisci di ntirrumpirimi sempri? \n\nNCIGNERI - Siddu sbagghiati ju vi curreggiu \n\nJULIUS SESAR - A mia? Tu a mia? Ma vidi unn'avi jiri!\n\nNERONI - Ju prontu cu focu sugnu \n\nCALIGULA - E ju cu cavaddu \n\nJULIUS SESAR - Stava dicenno ca pi fari sparagnari (rimarcannu a palora) l'erariu, cci duna focu a tutti i casi tuttu nta na vota \n\nNERONI - Chi spittaculu picciotti, na cosa mai vista \n\nJULIUS SESAR - Tu cci avussitu arrivatu a sta soluzzioni facili facili? (lu squatra da testa ê pedi) Unn'avi jiri cu ssu ciriveddu pirciatu!\n\nCALIGULA - Ju cci lu pozzu abbissari \n\nJULIUS SESAR - Pi svintura sò ...\n\nNERONI - Mischineddu 'i mia!\n\nJULIUS SESAR - (senza firmarisi) ... ddi malandrinischi malarazina dê ripùbbricani lu calunnianu accusannulu di ncenniu dolusu ntinziunali, piffina criminosu ... criminosu, a n'imperaturi, ti fa pirsuasu, a n'imperaturi ... ma unni avemu arrivatu!\n\nNERONI - Chi mala cristiani, cuscenza!\n\nJULIUS SESAR - Appoi nni maravigghiamu ca l'imperu rumanu scacau com'a l'autri! Di sta manera lu ficiru passari pu cchiù granni ncinnariu da storia ...\n\nNCIGNERI - Pi mia a nomina sa merita \n\nJULIUS SESAR - (un cci duna cuntu) ... ammeci di eliggirilu comu lu cchiù granni sparagnaturi da storia ca mai avi 'sistutu e tinirilu di esempiu pa pusterità (a Neroni ca cala a testa ngustiatu) Un ta pigghiari! Ju sugnu sicuru ca prima o poi i tò meriti venunu ricanusciuti \n\nNCIGNERI - Macari ora cci dugnu raggiuni! Nun è a prima vota ca i storici cancianu opinioni supra quarchi figura cuntraversa du passatu \n\nJULIUS SESAR - E m'avi dari raggiuni puru supra Caligula ca vulia passari a storia comu lu granni rifurmaturi du sanatorium rumanum ...\n\nNCIGNERI - Sinatu Rumanu ... Ammeci veni rigurdatu comu l'imperaturi pazzu picchì vulia numinari sinaturi Incitatus, lu sò cavaddu prifirutu \n\nJULIUS SESAR - Malignamenti ... maldicenzi di nalalinguazzi ripubbricani, di curtigghiari ... Caligula i senzi avi postu avi (Caligula si metti di prufilu e pigghia a positura di na statua greca) Talia ch'è beddu! Secunnu tia po' ssiri pazzu unu com'a iddu, accussì beddu sciacquatu? (assortu ntê sò pinzeri) Chi stava dicennu,\n\nCALIGULA - Ca ju rifurmai lu famosu sanatorium populiscu rumanuscu ... (talia lu Ncigneri) Chi capisci tu!\n\nNCIGNERI - Ju capisciu ca unu cu sò ciriveddu nenti po' rifurmari\n\nCALIGULA - Basta! Ju a pidati di Incitatus lu fazzu pigghiari \n\nNERONI - Ju lu posparu nta manu l'aiu \n\nJULIUS SESAR - Maaaanzi! (ô Ncigneri) A mia mi pari ca tu farfantarii cunti, ma ccà pi fissa tu a nuddu pigghi. E comunchi, cci avissitu pinzatu tu? (lu talia 'n manera critica e chinni sintenzia) C'avi fari unu ca cridi ca i verbi volanu!\n\nNCIGNERI - I palori, no i verbi\n\nJULIUS SESAR - Zittiti ca si' squalificatu! Appoi cci fussi Vespasianu ma ora comu ora s'avi ritiratu isulatu assulu luntanu 'i tutti picchì s'avi pigghiatu 'i collira comu avi saputu ca ddi malasciurtiati ripubbricani cci ficiru scumpariri tutti i vespasiani ... i pisciatura pubbrici c'avia mmintatu ca sò granni ngignusità e amuri pi sò suggetti. Ddi malacriati nun nni lassaru mancu unu pi nzinga a mimoria sò e di npassatu gluriusu e di npopulu filici \n\nNCIGNERI - Pi mia fu na cosa bona ca i livaru du menzu, erunu tinti e sempri lurdi \n\nJULIUS SESAR - Parramu di cosi beddi. Talia ddi tri biddizzi ca venunu versu di mia cu na caminatura a la reali, a la Sofia Loren pi fariti capiri a tia.\n\nNCIGNERI - I vidu. Beeeeddi! Chi eliganza, chi purtamentu, chi mpunenza! E chi beddi cosci! Tri riggini parunu?\n\nJULIUS SESAR - Su' tri riggini! Messalina Poppea e Lucrezia Borgia \n\nNCIGNERI - I tri bu ....\n\nJULIUS SESAR - Azziccasti attorna a parrari streusu? Tutti calunnii su', ammintati ...\n\nNCIGNERI - Dê ripùbbricani? \n\nJULIUS SESAR - Dê storici fìmmini mmiriusi senza l'ucchiali. Chidda a centru cu ddi mi ... ddi po ... cu ddu pettu fora misura, Poppea eni, di ccabbanna cc'è Lucrezia ...\n\nNCIGNERI - Ca mancu idda difetta\n\nJULIUS SESAR - ... e di ddabbanna Messalina ...\n\nNCIGNERI - Ca fa a sò figura \n\nJULIUS SESAR - Chi fìmmini di lussu!\n\nNCIGNERI - Chi pro ...\n\nJULIUS SESAR - Accura a comu parri! Sti tri fimmini su' boni e cari ...\n\nNCIGNERI - Suprattuttu boni \n\nJULIUS SESAR - (cuntinua comu nun l'avissi sintutu) ... ma siddu si sentunu affinnuti o abbuffuniati tri tri ... tri tri .\n\nNCIGNERI - Tigri \n\nCALIGULA - Tri tri ...\n\nNERONI - Tri tri ...\n\nNCIGNERI - Ooooh! Tri tigri. È tantu facili! Tri tigri contru tri tri ...\n\nJULIUS SESAR - Lu vidi? Puru tu ti mpastizzi e parpugghii! Ti vulia diri ca è difficili pi iddi firmarisi, di solitu mi salutanu cu rispettu e cunsidirazzioni, mi fannu a rivirenza ca di dirittu m'attocca, un ti scurdari ca ju, egosum (pigghia a positura di na statua) lu funnaturi da proggenii sugnu. È grazzi a mia ca cci sunnu accussì tanti aristucratichi pedi pedi unnegghiè ... ma scurdaminillu, nun sugnu lu tipu ca vannia i sò meriti a dritta e a manca, modestu sugnu ... Ju ti vulia diri ca siddu pi casu si firmanu a parrari, tu nun grapiri vucca, mi capisti? (ma i tri riggini nun lu dignanu di na taliata)\n\nNCIGNERI - Comu finiu! Funnaturi di stirpe, un t'annu mancu taliatu!\n\nJULIUS SESAR - C'avi fari, tri bagasceddi su '! Turnamu ô discursu tò, ccioè a ssu capricciu tò, a ssa fisima babba ca ti porti appressu.\nComu ti dissi prima, ccà dintra sulu genti di classi auta cc'è. Talia. Lu vidi chiddu cu ddu mustazzuni longu menzu metru, ca testa tignusa, cu na trizza longa metru? Gengiscan eni, lu granni capu mungoloidi flagellu di Attila ....\n\nNCIGNERI - Veramenti ...\n\nJulius Sesar - Ti sta mutu ca nun sa' nenti? Chiddu allatu beddu autu e robbustu, ca varba russa, Fidiricu Barbarussa è, e lu tipu vicinu cu dda cazzalora nta testa a tipu elmu ....\n\nNCIGNERI - A mia un sculapasta mi pari \n\nJULIUS SESAR - Un po' ssiri, cci l'aiu vietatu .... (talia megghiu) Ppu malanova, curnutu, manciatu dê cani, tintu e malufattu, fitusu e ngrasciatu, fitenti e ruddulusu ...\n\nNCIGNERI - A mia stu parrari tantu latinu nun mi pari \n\nJULIUS SESAR - (un lu senti ca a calata avi pigghiatu) ... Sta cosa lurda s'avi fissatu ca s'avi fissatu cu sculapasta e nun cc'è na manera umana di faricci livari ssu vizziu malidittu, malanova unn'è misu, a cacaredda cci avi veniri.\n\nNCIGNERI - Nun capisciu. Chi mali cc'è si lu cristianu va jennu cu sculapasta nta testa? \n\nJULIUS SESAR - Lu vidi comu si'? Chissu si'!\n\nJULIUS SESAR - Capivu. Cc'atu vulutu diri?\n\nJULIUS SESAR - Menza testa si'. Lu ciriveddu fusu avi'. Ricovirari t'avi fari \n\nNCIGNERI - Ah, menu mali! Cosa passiggera eni! Tinta mi paria \n\nJULIUS SESAR - Tinta? A cosa traggica eni. (a Caligula e Neroni) Eccillenti, vui chi nni pinzati?\n\nNERONI - S'avi castigari a focu lentu \n\nCALIGULA - Incitatus nti sti jorna avi vogghia di jittari cauci. A iddu ncauci ntu mussu mali nun fussi \n\nJULIUS SESAR - Nni vulemu parrari cu calma?\n\nNCIGNERI - Ntô mentri chiddu fa zoccu voli e ddu sculapasta da testa un su leva \n\nJULIUS SESAR - Lurdunazzu strazzatu tuttu toppi toppi!\n\nNCIGNERI - Picchì nun circati n'alternativa a ssu sculapasta?\n\nJULIUS SESAR - Arreri? Lu sculapasta è mpurtanti pi tutti! \n\nNCIGNERI - Picchì?\n\nJULIUS SESAR - Siddu l'avi iddu ncuppulatu nta ssa testa a forma di milinciana, mu dici comu sculamu a pasta? Sinaturi, aiutatimi vuautri cu stu lanzaturi\n\nJULIUS SESAR - Lu pozzu sapiri ccu è?\n\nJULIUS SESAR - Mancu tanticchia di cultura teni! Chissu è Don Chisciotti da Manciugghia, lu vincituri di tutti i mulina a ventu da Spagna. Chi eroi! \n\nNCIGNERI - A Sanchu Panza nun viju\n\nJULIUS SESAR - Cca genti plebea un nni vulemu ... Talia ccu veni!\n\ncuntinua"
  },
  {
    "text": "C A V A D D Lu P A Z Z Lu \n\nI tri Ci, ma ju e l'Auturi semu ddà, puru si stamu un pocu darreri, si tenunu a na distanza di unni vidunu e sentunu senza dusturbari i prutagunisti, chinni puru ju, e pozzu cuntari ogni cosa pi filu e pi signu.\n\nLu Ncigneri s'avvicina a ntipu strammu ca cci pari ammaccateddu. S'avi vistutu stravaganti comu pi Carnaluvari, a tìpu innianu miricanu, a facci tinciuta russa paparina. È ssittatu 'n terra cu i jammi a cruci e fuma na pipa bedda longa.\n\nNCIGNERI - (cirimuniusu, educatu, gentili) Bonjornu\n\nCAVADDU PAZZU - (isa a manu manca) Augh \n\nNCIGNERI - Mi scusassi a palora e nun s'affinnissi.\n\nCAVADDU PAZZU - (siddiatu ca veni disturbatu ntu mumentu du rilassanentu) Chi voi, ncuitaturi\n\nNCIGNERI - Nun sa pigghiassi a mali ma vossia vistutu accussì strammu nun è ca piccasu vossia è pazzu?\n\nCAVADDU PAZZU - (stavota isa a manu dritta) Augh, Cavaddu Pazzu sugnu. Ti nni va', ora?\n\nNCIGNERI - (jetta i manu a l'aria di giubbilizziu) Siiii! Finarmenti attruvai lu pazzu ca circava! Quant'avi ca vi cercu!\n\nCAVADDU PAZZU - (siddiatu siddiatu, stavota armenu lu duppiu picchì isa prima a manu manca appoi a dritta) Augh ... Augh ... Cavaddu Pazzu pi nomu no pi fattu ... (comu prima) Augh ... Augh ...\n\nNCIGNERI - (ribbatti cu garbu ma risulutu) Pi mia ncristianu ca si pitta a facci accussì russa ca pari npumadoru spilatu, ca avi tri pinni culurati nta testa pi cappeddu, ca s'avi nzajatu na minigonna cu tutti ssi franciceddi ca cci lassunu ssi jammi pilusi scuperti, schifiu, assittatu pi terra comu un siucs, ca fuma npipuni 'i sta sorti 'i manera longu nmetru, pi mia, scusassi ca lu dicu, avi ssiri pazzu tunnu pi tunnu.\n\nCAVADDU PAZZU - (siddiatu siddiatu siddiatu, armenu lu triplu, isa di scattu manu e vrazza a l'aria) Augh ... Augh ... Augh ... Visu pallidu, facci sculurita, malortu, tortu e minortu, cu ccu sta parrannu! Ju sugnu Cavaddu Pazzu, o nun l'avi caputu! Ju na guerra sugnu capaci di scatinariti 'n coddu a tia, chi t'annu cuntatu!, propia 'n coddu a tia 'n particulari ca mi parri cu lingua bifurcata. Ju nenti cci mettu a fari curriri i me guerrieri, lu capisti?\n\nNCIGNERI - (cunfunnutu, un sapi comu calmarilu) Ju vulia diri ...\n\nCAVADDU PAZZU - Chi vuliutu diri, visu pallidu facci sbiancata! Megghiu ca ti sta mutu! Tu avi ringrazziari ca staju fumannu lu calumettu da paci, a pipa sacra si nun lu sai, sinnò astura! Augh ... Augh ... Augh ... Ccà, cosa senza culuri e sapuri, cu tutti sti facci janchi pedi pedi sfasati frischi com'a tia, cc'è di sciri foddi, chi ti cridi! Megghiu fumari ca fari dumanni streusi senza senzu di nsinzati sballati com'a tia e fari ngustiari genti pacifica bona com'a mia. Augh ... Augh ... Augh ...\n\nNCIGNERI - Sbagghiai, lu ricanusciu ... Augh ... Augh ... Augh ... mi capuliassi tuttu ... Augh ... Augh ... Augh ... Ju ppiro' avi parrari pi forza cu npazzu dichiaratu ...\n\nCAVADDU PAZZU - Ccà dintra! Scisti pazzu?\n\nNCIGNERI - A ccu mi putiti dirìggiri? \n\nCAVADDU PAZZU - Un tu sacciu diri ..(talia a dritta e a manca e pari surprisu) Ah! Talia c'avi fari! I vidi a ddi quattru facci smorti ca firrìanu tunnu tunnu a ddu maccarruni babbasunazzu ntu centru tinennusi a panza? Chi ti pari ca fannu lu ballu da pioggia? Baaabbuuu! Ddi scinuniti sfasati su', comu pazzi ridinu! Pi mia iddi su' qualificati pi parrari cu tia, vacci.\n\nNCIGNERI - (i talia) Diciti ...\n\nCAVADDU PAZZU - Vattinni, va, alluntaniti di l'occhi mei, rumpiccilli a iddi (ma un Ncigneri sta già parrannu cu autri pirsuni)\n\ncuntinua"
  },
  {
    "text": "I TRICI \n\nI FODDIEAPAZZIA\n\nStati a sentiri tutti pari pari a vuautri ca liggiti. \n\nSiddu prima pi finta fici nesciri i tri Ci dû Cumuni, ora fazzu finta ca semu ancora nta Fonti Diana e ca Currau si nni veni cu sti palori semplici semplici.\n\nCURRAU - A mia stu Prufissuri menzu foddi mi fici veniri 'n menti lu Ncigneri, iddu macari ddà cu ddà pi ddivintaricci.\n\nCOLA - Mi pari a mia ca tu cu troppu genti fora di menti ta fai \n\nCURRAU - Accuminzannu 'i tia\n\nCICCU - Bedda cadìu!\n\nCOLA - A tia beddu, vidi ca ju ....\n\nCURRAU - Zittiti sinnò ta mpiccicu. Si nni llistemu vu fazzu canusciri \n\nCOLA - Aaaa ccuuuu!\n\nCURRAU - (senza daricci mpurtanza) Chistu l'urariu sò eni \n\nCOLA - E macari chiddu tò \n\nCURRAU - Cci a finisti?\n\nCOLA - (scantateddu) Chi nni nterrssa a nuautri!\n\nCURRAU - (un cci duna cuntu) Iddu ora è ntu trasiri a Villa (omissioni)\n\nCOLA - (scantatizzu) A tia tu, parra cu mia, chi ti sta rutuliannu nta ssu ciriveddu fradiciu ca dici ca cci avi?\n\nCURRAU - Si nni llistemu lu vidi cu l'occhi tò \n\nCICCU - Forza 'i ddocu, a mia st'idea mi piaci \n\nCOLA - A mia no, propiu no e no\n\nCICCU - Camina, nsì cu mia! Amunì Currau (e parti tirannusi a Cola)\n\nCOLA - Nun stamu jennu nta Villa dê pazzi, veru?\n\nCICCU - Zittiti e allonga lu passu \n\nOra, mentri nuautri quattru ... cincu? No, l'Auturi un cc'è. Iddu è un posapianu eccillenti, cu prescia un fa mai nenti. Fa tuttu cu flemma granni, comu nta stu frangenti.\n\nA mia, mischinu di mia, ca mi vulissi arripusari, mi custrinci a curriri cu i tri Ci, di nutari ogni particulari pi putìrilu riferiri a iddu pienamenti. \n\nUn poviru alteregu com'a mia si po' ribbillari? No ca nun si po', mai e poi mai\n\nChi stava dicennu? Ah sì! Vulia diri ca aiu na prijera di farivi a vuautri ca liggiti, spiramu cu piaciri.\n\nPigghiati stu cuntu comu megghiu criditi. Si quarchi cristianu penza ca è na farsa ... na buffunata, a mia mi sta beni; si quarchi autru penza ca è na comica, nun cci viju nenti di stranu; si autri lu pigghianu pi na cummedia riddicula, a mia mi fa piaciri; si veni pigghiatu pi un dramma dulurusu, nun aiu obbiezzioni, na traggedia scunchiuduta mi truvati d'accordiu ... ma pi favureddu nun mi viniti a diri ca è mmintatu!\n\nJu vi ssicuru ca lu Ncigneri, lu prutagunista, è na pirsuna riali e ca Julius Sesar, Jiuliu Cesari, lu coprutagumista, è un cognuggiu di quattru cristiani iddi puru riali.\n\nI sceni ca discrivu, ju cu i me stissi occhi i vitti e chiddu ca si dissi ju cu i me stissi aricchi lu ntisi.\n\nNun vi nni dicu minzogni. Ju e l'Auturi, a Villa (omissioni) cchiossà di na vota assuli cci amu jutu, ddoppu a prima vota cu i tri Ci, fin'a quannu ccioè capemu ca lu Ncigneri ogni vota prima a chistu e poi a chiddu o a riversa, i stissi pirsunaggi scuntrava e si dicianu più o menu i stissi cosi.\n\nOra, a virsioni ca vegnu a cuntarivi ... se, ju alteregu, picchì chi cc'è?, è un miscugghiu di tanti sceni ca ju, lu suttascrittu alteregu, vitti e ntisi cu granni attinzioni.\n\nDissi \"ju lu suttascrittu\" picchì ddu granni littiratu di l'Auturi senza na stizza di valia, era beddu ca ddurmisciutu ddoppu mancu cincu minuti.\n\nOra faciti cuntu ca semu, tutti cincu stavota, a l'ingressu da Villa (omissioni) ca era di un nobbili sicilianu di rangu granni ca, secunnu mia, nun avia a ssiri tantu precisu di menti.\n\nFigurativi ca ntô fruntispizziu di lentrata senza porta cc'è incisu sculpitu stu muttu 'n sicilianu, no 'n latinu comu qualegghiè muttu,\n'n sicilianu, \"cchiù ddà da mmagginazzioni\" Ovidivà chi vulia diri, uni vulia iri a parari.\n\nCurrau, lu prumuturi di sta bedda nizziativa ca a Cola fa scantari, nni duna tutti i nfurmazzioni nicissari pi capiri a situazzioni 'n manera precisa.\n\nNni dici ca nta sta villa aristucràtica attuarmenti cci su' na trintina di riccuna, ntra masculi e fìmmini, ca vannu e venunu libbiri senza ca nuddu si nn'adduna ... o forsi lu fannu senza farisi vidiri? Ccu lu sapi!\n\nParenti e cumpunenti dâ famigghia di sti signuruna vannu dicennu ca è na casa di riposu, ammeci cci posanu ccu è pazzu cumpletu ... o cunzidiratu accussì.\n\nLu Ncigneri va a sta Villa ogni matina e cci passa tri quarti di jurnata.\nMancia e bivi ddà, si cci stinnicchia ddoppu pranzu tanticchia e ddoppu ca avi pajatu chiddu ca cci attocca, calmu e biatu, si nni va ntô sò ufficiu di ncignirìa a fari lu so misteri.\n\nComu ncigneri è numinatu picchì è qualificatu comu picca autri e ttrova spissu soluzzioni giniali. Picchissu è assà curcatu, clienti un cci nni mancanu.\n\nStu ncigneri avi criatu sta situazzioni accussì, senza vuliri e siccomu si cci attrova di lussu cu piaciri granni avi jutu avanti senza pinzeri.\nNuddu avi lu curaggiu di canciarila pi nun schilibbraricci completamente a sò saluti mintali.\n\nStu cristianu, cuntinua Currau, è mormali 'n tuttu e pi tuttu, nte sò pinzeri, ntê sò raggiunamenti, ntô sò modu di fari i cosi, di cumpurtarisi ca genti, cu i sò clienti.\n\nAvi sulu sta fissazzioni, canusciri a manera di raggiunari dê pazzi dichiarati e capiri siddu diffirenzia cc'è ca manera di raggiunari dê sani di menti.\n\nPinzò giustamenti di iri ddà unni pazzi cci nn'è 'n quantità e siccomu sta Villa è a purtata di manu, a iddu cci avi vinutu facili veniri ccà pi mettiri 'n pratica a sò idea.\n\nCurrau mentri ca parra talia sempri cchiù ntê spini picchì si scanta ca lu Ncigneri avi già rrivatu, appoi ppiro' siccomu lu canusci , di luntanu stissu lu vidi veniri e ccussì si calma.\n\nÈ ncristianu nta quarantina, autu, ccioè vasciuliddu quantu l'Auturi ... e com'a mia? Chi centru ju! Unn'è scrittu ca l'altergu avi ssiri uguali uguali ô titulari?\n\nLassamu sta fissaria e turnamu ô Ncigneri. Stu cristianu si prisenta cu un turbanti 'n testa a scanciu du cappeddu.\n\nPi ssiri sinceru, a mia ma puru a Ciccu, nni parsi cchiù na fascia, ccioè na fasciatura comu quannu cci avissi a testa rutta, ca un turbanti.\n\nNni passa davanti senza mancu taliarini. Cu dda testa nfasciata calata a taliari unni metti i pedi, va drittu nta Villa.\n\nCURRAU - Ogni tantu veni ccà accussì cumminatu. A comu cci pigghia. Ccu sapi picca!\n\nCOLA - Picchì accussì nun lassa scappari i pinzera, cucuzza! Cci voli tant'assà a capìrilu, citrolu!\n\nCURRAU - Vidi unn'avi jiri!\n\nCOLA - Pi mia cchiù spertu 'i tia è ssu Ncigneri!\n\nCICCU - Zittiti e vacci appressu (e lu spinci forti) Un lu perdiri di vista \n\nCOLA - Oooh, a ccu ca mmutti!\n\nTrasemu tutti, puru Cola ca si teni strittu a Ciccu e talia a Currau stortu, curpevuli di farilu trasiri nta n'asilu mintali.\n\nCaminamu pi na stratuzza anzi mmiali nun asfaltatu ma beddu arburatu di arvuri seculari pi circa centu metri.\n\nGiramu a manca comu lu Ncigneri e niscemu nta un pratu beddu curatu, erva tagghiata frisca abbivirata di cuntinuu pi nun farila siccari, atturniatu di arvuri di carrua gigantischi ca fannu tutta l'ummra ca unu cerca ntê jurnati 'i suli forti.\n\nNti stu pratu lu Ncigneri scuntra i pirsunaggi a cui fa a stissa dumanna, lei è pazzu?\n\ncuntinua"
  },
  {
    "text": "ITRICI\nENATRAGGEDIADIPAJISI\n\nStu cuntu a mia nun mi piaci tantu! È ccussì ribbuttanti ca mi fa rrizzari i carni, accussì scuncirtanti ca i pila dî vrazza e jammi nta l'aria mi si isanu. L' Auturi? Iddu cu stu tipu di cuntu si cci diverti.\n\nJu pi mia nun l'avissi inclusu nta sta ricota ma l'Auturi dici ca nun è mmintatu, ca servi comu lezzioni pi chiddi ca jannu ancora na mintalità a l'antica manera e nun si vonnu mudernizzari, nun vonnu canciari i sò punti di vista e i pruspittivi. Cuntenti iddu! Ju pi mia dicu ca nun servi a nenti.\n\nJu cumunchi cci aiu nclusu i tri Ci e lu Prufissuri, pi farilu tanticchedda cchiù vivaci, e a storia cuntata dû Vecchiu cci fici lu riassuntu.\n\nLu Vecchiu difatti cunta lu pilu e lu piliddu tantu ca diventa troppu nuiusu e angusciusu. Comu fa a canusciri tutti ssi dittagghi sulu iddu lu sapi.\n\nOra, pi daricci a sta ricota un senziu di cuntinuità, ca masinnò nun cci nni fussi, facemu finta ca i tri Ci niscennu dû municipiu su' nta chiazza \n\"Piazza Fonte Diana\", accussì cc'è scrittu nta lastra di mammuru mpiccicata nta na cantunera.\n\nNtô centru di sta chiazza cc'è Diana stinnicchiata cu i minni a l'aria propia supra a fonti ca si rrifrisca cu dd'acqua surgiva cchiù biologgica di chidda mmuttigghiata.\n\nE jè picchissu ca cci su' na cinchina, sei setti, di canaletti unni l'acqua scurri jornu e notti e ccu avi siti si rricria a bivirisilla.\n\nDdà davanti cci trovunu a mia, ca fui cchiù viloci 'i tutti e, sciaguratamente, puru a l'Auturi ca s'avia sgavitatu silinziusamenti scantatu comu npicciriddu, pi nun diri addevu.\n\nNuautri dui comunchi semu accussì discreti ca è comu si nun fussimu ddà prisenti.\n\nOra, chi succedi? Succedi ca mentri tutti tri nzemmula si dissetanu cu dd'acqua frisca e chiara, sentunu jittari vuci di l'autru latu da chiazza. È lu Prufissuri.\n\nPRUFISSURI - Livativi di ddocu, nun bìviti. (s'avvicina cu na sprissioni seria ma smorta) Lu sapiti siddu st'acqua è vivibbili?\n\nCOLA - Pi lu menu!\n\nPRUFISSURI - (siddiatu) Pi lu menu chi? \n\nCOLA - Oh oh! Stassi calmu!\n\nPRUFISSURI - (senza scumpunirisi) St'acqua cuntaminata eni \n\nCICCU - Eeeeh! \n\nCOLA - Chi schifu!\n\nCURRAU - Chi sta ncùcchianu!\n\nPRUFISSURI - (comu supra) Chi taliati comu tanti safagghiuna?\n\nCURRAU - Ma ....\n\nPRUFISSURI - Senza \"ma\". Comu dicu ju eni. Chista acqua dê termi di Caracalla eni \n\nCURRAU - Ju sapia ca erunu a Roma \n\nPRUFISSURI - I termi di Caracalla unnegghiè su', chi nni sapiti vuautri!\nE nti termi i Rumani antichi cci pisciavanu\n\nCOLA - Ora ca lu sacciu! (ntu mentri cu njitu si tocca a testa pi singaliari ca nun è precisu 'i menti)\n\nCICCU - Picchì nun cc'è ncarteddu d'avvertimentu?\n\nPRUFISSURI - Bedda minchia! Siddu cci fussi cu sa vivissi st'acaqua?\n\nCURRAU - Persi semu!\n\nCOLA - Ti salutu pedi 'i ficu!\n\nCICCU - (cunfunnutu) Oh Beddamatri! Aspittati ca mi ripigghiu. Atu dittu ca st'acqua è mpistata ...\n\nPRUFISSURI - Accussì eni! Nun mi nni rimanciu palori. Ccà i Rumani cci pisciavanu \n\nCICCU - Binidittu Diu! N'avvisu ppiro' nun cc'è ...\n\nPRUFISSURI - Pi forza! È tantu chiaru! Sì ncarduni si nun lu capisci \n\nCICCU - Cola, Currau, amici dû cori, dicitimillu pi favuri, senza scantu, dicitimillu siddu sfasai. Dicitimillu cu franchizza, ju rragghiunu e iddu nenti o è a riversa?\n\nCOLA - Senti st'avvertimentu miu ora. Siddu tu cuntinui a parrari cu iddu ccà finisci ca nuautri tri finemu di raggiunari\n\nCURRAU - Forsi nun sapi scrìviri \n\nPRUFISSURI - (isa a vuci ma nun cancia sprissioni) Cu ccu sta parrannu, minchia 'i mari!\n\nCOLA - Si calmassi ca nun è lu casu \n\nPRUFISSURI - (comu supra) Nun è lu casu? A mia mi dici ca nun mi fidu a scrìviri quannu ju, matina pi matina, a matinata a matinata, prima ca spunta lu suli, littri a tutta forza scrivu ...\n\nCURRAU - Littri? A ccu scriviti?\n\nPRUFISSURI - Ô sinnacu, ô cummissariu, prituri, arcipreti, cumannanti dê viggili, capustazzioni, presidi dê scoli ... nni vo' ancora?\n\nCURRAU - Littri anonimi?\n\nPRUFISSURI - Arreri? Mi vo' fari acchianari a musca cavaddina? Ju nenti cci mettu a sautariti 'n coddu \n\nCOLA - Lu scusassi, un nn'è curpa sò?\n\nPRUFISSURI - Cci dicu st'urtima cosa e lu lassu perdiri. Ju, pezzu di babbasunazzu, minchia frisca, cosa ruddulusa, i littri tutti firmati di mia stissu su', chi t'avi mittutu 'n testa, e cci li cunsignu di pirsuna picchì ju fiducia di nuddu nn'aiu. S mia ssi quattru bagasceddi da posta ca sa fannu cu ccu veni e veni, a mia pi fissa nun mi cci pigghianu ... ju di nuddu cchiù mi fazzu suttamettiri e babbiari \n\nVECCHIU - (arrivannu, a vuci chiara, allegra) Bonjornu Prufissuri. C'avemu?\n\nPRUFISSURI - C'am'aviri!\n\nVECCHIU - (ntu mentri si sciacqua i manu e si bivi nmuccuni di acqua) Oji bedda frisca eni!\n\nCOLA - (a Ciccu e Currau) Atu ntisu? \n\nCURRAU - Ntisu l'avemu \n\nPRUFISSURI - E ju sugnu friscu friscu di peni e ngustii pi tutti i fìmmini ca cci su' pedi pedi nti stu beddu pajisi e nuddu cci dici nenti. Fìmmini a tutti banni, unnegghiè su' nfilati, piffinu nti cresi pi jurnati sani, cci nn'è jittati. Secunnu tia chi cci vannu a fari?\n\nVECCHIU - Pi prijari lu Signuruzzu e a Beddamatri!\n\nPRUFISSURI - Baaaabbu! Un ti chiamu sceccu picchì a iddu affinnissi. Sa fannu cu parrini, monaci e sacristani, tu dicu ju (passa na machina purtata di na fìmmina) Talia a chidda! Unni sta jennu a st'orariu? Astura nn'aviss'a ssiri dintra a cociri lu manciari?\n\nVECCHIU - Chissa prufissuressa eni. Astura a scola sta jennu!\n\nPRUFISSURI - Bardata e mmillittata comu pi na festa danzanti? Ma chi è ca mi cunti, testa di brocculu! Chissa cu prufissura e bidelli, sa fa, quali scola! Ju megghiu 'i tia e di ccu ti veni darrè sacciu chi si fa a nti ssi cammari. Ddocu i carusi si turturanu, chi nni sai tu! E ccà ti lassu picchì tu a mia tempu ammatula mi fa perdiri (ê tri Ci) E vuautri stat'accura unni pusati i pedi, chista zona minata eni (vota tunnu e si nni va parrannu ancora cu iddu stissu, facennu gesti comu si discutissi cu quarcunu)\n\nVECCHIU - Poviru figghiu! Chi tristizza ca mi fa!\n\nE ccà accumenza a cuntari a traggedia.\n\nStu picciottu, cci dicu accussì picchì lu canusciu di picciriddu, è di famigghia bona, antica, tirrina e casi, i soliti cosi. \n\nSò patri era maistru 'i scola ma vulia ddivintari prufissuri. Nun cci rrinesci picchì lu patri, lu nannu di stu picciottu, nun vosi. Avia azziccari pi subbitu a nzignari e purtari sordi dintra. Sordi sicuri, senza faticari, un stipenniu minzili fissu pi junta statali. Cchiù megghiu 'i chissu!\n\nSi spusa prestu cu na picciotta a menza botta, ma cu na doti ricca, ca cci cunsenti di jiri a l'università ... ma cci mori lu patri e app'a pinzari a mantiniri puru a matri e sò muggheri arresta ncinta da prima figghia. L'univirsità accussì cci fallisci pa secunna vota.\n\nQuannu appoi sò matri mori e sò muggheri eredita casi e tirrina, arresta nautra vota ncinta, di stu picciottu propia. \n\nIddu stissu capisci ca nun è lu casu di pinzari a l'università puru picchì avi a pussibbilitati di addiventari diritturi di scola. Pa terza e urtima vota l'universitati cci rresta ntô cannarozzu.\n\nComu sò muggheri cci fici lu figghiu masculu, iddu pi subbitu dici a iddu stissu \"stu picciriddu avi essiri prufissuri o pi sì o pi forza, nun vogghiu sapiri chiappari e finocchi 'i timpa. \n\nNa bedda ntinzioni pu veru, propia a la granni!\n\nI cosi ppiro' nun vannu comu iddu vulìa. \n\nLu picciriddu già nta prima classi mustra ca nun avi nclinazzioni pu studiu, ô cuntrariu di sò soru ca è studiusa assà e risulta a megghiu nta tutti i materi. \n\nTutti pinzavanu ca a lassava studiari, ammeci no. \"Idda è fìmmina, avi stari dintra a mpararisi lu misteri di matri 'i famigghia\" accussì rispunni a ccu cci dici ca è mpiccatu nun faricci cuntinuari i studî.\n\nNun cci fu forza umana ca cci fici canciari idea puru quannu fu lampanti ca lu picciriddu nun mparava nenti di chiddu ca studiava.\n\nA muggheri era ccussì lofia ca nun ntirvinni mai a pigghiari i difisi dê sò figghi. Pi idda tuttu chiddu ca facia sò maritu era bonu e giustu e ddivintava liggi. Accussì fu nzignata e ccussì facia.\n\nDdu mostru di maistru s'avia accruzzatu talmenti nta dda fisima ca jornu pi jornu a pacenzia cci vinia a mancari.\n\nA picca a picca, ogni jornu ca passa, s'arraggia cchiossà fin'a quannu a l'urli isterici cci junci prima i timpulati appoi i scurciati 'i coddu.\n\nQuannu si nn'adduna ca nun cunchiudi nenti passa ê vastunati. Dô sò camperi si fa purtari na pocu di virghi ca spiccicanu a peddi e du bidellu da scola nmanicu 'i scupa ca stocca l'ossa.\n\nPi ogni minimissimu sbagghiu o scurdanza, sia a scola ca a casa, picchì facia puru dopuscola, davanti a tutti i cumpagni, cu sò soru prisenti, su metti sutta un ginocchiu e cci duna vastunati a leva pilu. Tannu lu lassa quannu a viria si rumpi o iddu nun si fida cchiù.\n\nA cosa ca cchiossà lu fa rudiri è ca lu carusu di cumplissioni rubbusta e forti comu mmiteddu, assuppa i corpa senza nlamentu, senza ca mai cci scappa un aiai.\n\nTutti i voti s'addhizza surridenti, cu occhi lucenti, a testa isata comu si lu vincituri iddu fussi e lu patri pirdenti. I cumpagni lu talianu maravigghiati ca tutti ddi corpa nenti cci avìanu fattu. Mai avi statu vidutu ca testa calata comu un mischineddu pietusu.\n\nDdu diavulu ncarnatu di patri e maistru, suttaspeci di nzignanti senza na stizza di umanitati, tantu fici e tantu dissi ca rrinesci a stutaricci ddu surrisu nti labbra e dda luci splinnenti di l'occhi chiari azzurri beddi comu picca cci nn'è.\n\nDi tannu fin'astura nuddu cchiù cci avi vidutu un surriseddu nti labbra. Cci l'atu vidutu pi casu?\n\nLu criaturi mancu i scoli elementari finisci ca scumpari da circulazzioni. Un nesci cchiù a jucari cu i sò cumpagni, iddu ca era l'anima da sò cumitiva, dê joca e dê scherzi. I cumpagni lu vidunu sulu a scola, nta classi, picchì fora nta ricriazzioni s'apparta a sulu luntanu 'i tutti cu un libbru apertu ca si ripassa a lezzioni, seriu ncrugnatu senza cchiù lu sò surrisu e senza valia ma cu feroci ustinazzioni.\n\nCchiossà di na vota lu chiamanu a jucari ma iddu rifiuta sempri fin'a quannu lu lassanu perdiri e iddu arresta sulu comu ncani.\n\nDda cosa fitusa dû patri si nni vanta cu tutti. \"I bastunati annu sirvutu! Ora nottli jornu a test'appuzzuni supra i libbra avi \".\n\nMa tuttu chistu nenti nn'è a fronti da traggedia ca scoppia nta festa di lauria.\n\nDda testa 'i minchia du patri tuttu cuntenti pa surprisa ca cci sta facennu, davanti a tutti cci annunzia ca cci avi truvatu a scola media unni iri a nzignari.\n\nLu picciottu, ca ormai si senti affrancatu, davanti a tutti cci parra, dicemucci, a tu e tu, senza suggizzioni.\n\n\"Levitillu da testa, ju un cci nn'aiu ntinzioni dî fari scola. A vulisti a lauria? Ccà cc'è sta maliditta futtuta lauria (pigghia a pirgamena arrutuliata tinuta ferma cu na nocca russa e cci a jetta 'n coddu) Tè ccà, ju nun sacciu chi fari cu stu schifu. Ta po' teniri, strichitilla nti naschi, stuiticci lu culu, facci chiddu ca vo' ma tu a mia di ora in avanti nun mi cumanni cchiù nenti, ju fazzu chiddu ca vogghiu! Chisti su' l'urtimi palori ca ti dicu. AAAAAH! Tira nsuspiruni di libbirtati, vota tunnu e si nni va.\n\nCcu sapi di quantu tempu pinzava a ssa vinnitta!\n\nDda testa pirciata di sò patri si pigghia talmenti di picuntria ca cadi malatu, nun si ripigghia cchiù e a l'annu mori.\n\nSò muggheri ammeci assimpica a ddi palori di sò figghiu e rresta assintumata pi un beddu pezzu. Quannu si rrisbigghia è scimunita di tunnu.\n\nPi na para d'anni avi statu jittata nta na sdraju cunfinata nta na cammara o scuru prima di muriri.\n\nTutti dui voti lu picciottu nun duna signu di nudda manera, mpassibbili arresta, insensibbili, senza espressioni, na mumia, accussì propia comu l'atu vidutu.\n\nA soru nun veni curpita 'n manera spiciali di dda rivilazzioni, forsi sapia quarchicosa. Cerca 'n quarchi manera di farilu raggiunari ma va peggiu.\n\nLu picciottu sa scuttai cu idda ca mai na vota s'avi mittutu 'n menzu pi difinnirilu di ddu aguzzinu turmintaturi.\n\nHa rristatu schetta cu tuttu ca è simpatjca, benestanti e fimmina di casa mparata irreprensibbili.\n\nI picciotti nun l'annu mai stuzzuniata scantati ca cu l'etati sfasa com'a sò frati o scimunisci com'a sò matri o mmestialisci com'a sò patri o tutti tri cosi nzèmmula.\n\nLu fattu ca lu picciottu è lìbbiru di iri e veniri a piacimentu, ca un è nfilatu dintra na casa di cura, pi nun diri manicomiu, è picchì un nn'avi mai addivintatu viulentu, s'avi sempri cumpurtatu di pirsuna civili. A mia mi pari ca ccì piaci fari lu sfasatu ma iddu pi mia sfasatu un cc'è.\n\nLu Vecchiu è ccussì ngustiatu ca cci scappanu i lacrimi e nni duna a murali di stu cuntu tantu tristi.\n\nViditi a quali tinti consiguenzi porta n'ossessioni sarvaggia, feroci, figghia di un rancuri ripugnanti ca ddu patri digginiratu e maistru senza mastria nun arrinisciu a superari cu tutta a sò cultura e ntilliggenza.\n\nA dispettu da sò ntilliggenza nun arriva a capiri ca l'epuca du patri patruni da vita dê propi figghi, cunsiddiratu nnominiddiu, npatreternu ca nun sbagghia mai, s'avia accabbatu.\n\nAmmeci di mparari dû sbagghiu di sò patri nte sò confronti e nun ripitirilu cu i sò figghi, fa cchiù peggiu, assà assà cchiù peggiu, e nni fa dui tuttu nta na vota.\n\nPrimu, mpidisci a figghia fìmmina di cuntinuari i studî pi cui avia na pridispusizzioni particulari.\n\nSecunnu, cu torturi custanti e sempri cchiù brutali custrinci sò figghiu, ca era ntalentu atleticu naturali, a studiari nzinu a lauria.\n\nDi sta manera nun sulu tagghia i jammi ê sò figghi, cci rruvina l'esistenta, ma arruvinau puru a sò stissa vita. Picchì appoi?\n\nMaritu e muggheri mureru cumminti ca comu ginitura aviunu fattu lu sò travagghiu nta megghiu manera. Nun si ficiru capaci ca su' i figghi ca s'ann'a fari a strata ca vonnu e ca iddi comu ginitura annu l'obbligu di daricci na manu d'aiutu.\n\nA traggedia avi statu accussì granni picchì i dui fìmmini nun annu saputu ntuzzarisi ntra patri e figghiu. L'avissiru fattu nun fussimu ca a parrarini.\n\nNni vuliti ancora pi cumprènniri lu picchì l'avi cu i fìmmini nta na manera particulari?\n\nVabbè, va, assà parrai! Mi nni vaju ma ncunsigghiu vi vogghiu lassari a vuautri tri picciotti. Facitivi a vostra strata senza ascutari a nuddu, nzirtati o sbagghiati e nun scarricati supra i vostri figghi i fallimenti ca prestu o tardu vi capitanu. E cu chistu vi salutu.\n\nE si nni va lassannuni a tutti quattru pinzusi!\n\nPicchì quattru e no cincu? Picchì a l'Auturi mancu lu calculu. Iddu è na figura a parti, mancu iddu sapi a ccu assumigghia!\n\ncuntinua"
  },
  {
    "text": "IT R IC IÔR I G G I S T R UA N A G R A F I\n\nStu cuntu macari si basa supra a rialità. \n\nL' Auturi, mmiriusu di comu sviluppai chiddu pricidenti, cci veni a fantasia di rumanziarilu iddu pi farimi dispettu e farimi vidiri ca puru iddu nni era capaci.\n\nMa fici na cacata! Lu fici nta na manera ca si capisci subbutu ca cunta farfantarìi, ca nun cc'è nenti di veru, ca tuttu è mmintatu \n\nJu mmeci, pigghiai ispirazzioni di chiddu ca succidìu pi daveru nta vari episodi e mumenti, i ncucciai nzemmula cu tutta a me mmagginazzioni di sicialianu doc e criai ncuntu cridibbili e divirtenti senza nsignificatu particulari.\n\nRipetu chiddu ca dissi nta storia di prima: ccu nni voli unu su circassi iddu stissu.\n\nBasta chiaiti, azziccu a cuntari.\n\nL' Ufficiu Riggistru di stu comuni innominabbili, eni un stanzuni rittangulari spartutu a mitati di un bancuni, i mpiegati di ddabbanna, lu pubblicu di ccabbanna.\n\nAssittatu ddabbanna lu bancuni, a manu dritta di ccu talia, cc'è un mpiegatu sulu, difatti cc'è na cuda bedda longa di jenti ca spettanu di essiri sirvuti.\n\nA centru bancuni ammeci cci nn'è unu additta, cu nsicarru addumatu 'n vucca, ca scrivi ovidivà chi cosa nta nfogghiu e fa fumu 'i tutti i lati, 'i supra e sutta, e cuda nun nn'avi.\n\nI tri Ci su' l'ùrtimi da fila ma ddoppu mancu nminutu, na signura ca sporta da spisa fatta si cci metti manza manza di darreri. Appoi manu manu arriva autra genti.\n\nTutti aspettanu cu pacenzia lu sò turnu ... tutti tranni a Cola. Quannu nun nni po' cchiù cu na nizziativa estempurania privata tutta sò, tuttu nzemmula murmuriannusi e facennu gesti comu nfoddi, va nti chiddu additta a centru bancuni e si cci prisenta cu tantu di ducazzioni.\n\nCOLABonjornu (ddu tipu ammeci, senza crianza, nun cci rispunni, cuntu un cci nni duna, mancu na taliata viloci viloci cci duna, mancu fumu nta l'occhi cci ciùscia, nun lu cunziddira propia, comu si nun cci fussi. Ddoppu na sturciuta di mussu, strinciuta di frunti, e mustratu surprisa e maravigghia) Mi sirvissi ncertificatu\n\nDdu TÌPU-E mu cerchi a mia? I mpiegati pi tia chi cci stannu a fari ccà?\n\nCOLA(sintennusi dari di tu, lu duna macari iddu) E tu, mittutu di ddocu banna, chi cosa sini? Chi mi rapprisenti ca fumi puru mpistannu menzu munnu e ntussiccannu a nuautri tutti pari pari cu ssu sicarru puzzulenti sapennu ca fumari nti posti pubbrici è vietatu?\n\nDdu TIPU Ntantu azzicca a parrarimi cu lei ....\n\nCICCUA facenna tinta si sta mittennu \n\nSIGNURA ca sportaRicogghilu prima ca si fa sparari\n\nCOLAQuannu azzicchi tu \n\nDdu TIPUVattinni cu i bboni \n\nCICCU(arriva 'n tempu prima ca Cola si cci vota cchiù ladiu, lu cchiappa pi nvrazzu e lu rimetti ô sò postu davanzi a Currau. Iddu appoi pi sì e pi no si cci metti di darrè) Moviti ddocu fermu, guai a tia si ti sposti\n\nSIGNURA ca sportaMittitivi 'n fila! Ccu va a Roma perdi a putruna\n\nCURRAUSignura, un si siddiassi, nzemmula semu\n\nSIGNURA ca sportaPi stavota i lassu passari\n\nCOLACca tutti caudiati frischi su'! \n\nCICCUZittuti, nun pipitari. Tu na surgiva 'i guai si'!\n\nCOLA(arresta cuetu pi quarchi minutu, appoi scoppia) Maria chi muddaloru matri mia?\n\nCURRAUU cristianu tutti cosi a manu sta facennu \n\nCOLAMancu lu computer avi!\n\nCICCUPrima o poi macari ccà arriva \n\nCOLASpiramu di camparicci fin'a ss'epuca! (finarmenti tocca a iddu)\n\nCICCUMettiti sutta, vogghiu vidiri chi sa' fari \n\nMPIEGATU (ntu mentri pigghia menzu fogghiu stampatu, ovidivà chi cci scrivi, cci stampa na para di bulli e senza taliari a Cola, cu tonu prufissiunali) Cc'avi ssiri?\n\nCOLANca ncertificatu!\n\nMPIEGATU (un voli perdiri tempu) Tipu?\n\nCOLAA tipu certificatu \n\nMPIEGATU (finarmenti isa l'occhi e lu talia) Chi certificatu vo'?\n\nCOLA(si gira a taliari a Ciccu e Currau ca nun lu ajutunu)\n\nMPIEGATUComu finiu?\n\nCOLAStatu 'i famigghia \n\nMPIEGATUIntegrali? \n\nCOLADi simula \n\nCICCUe CURRAUCcà semu?\n\nMPIEGATU(lu talia arrè e vidi ca è seriu) Lu vo' storicu \n\nCOLACa quali! Mudernu avi ssiri, cuntimpuraniu!\n\nMPIEGATUA tia babbiari ti piaci, vidu. Vabbè cci penzu ju! Chi usu?\n\nCOLAUsu bullu (a Ciccu e Currau cci veni di rìdiri ma si trattenunu. A signura ca sporta ammeci tuculia a testa pi singaliari disappruvazzioni, chiddi di darrè arridunu)\n\nMPIEGATU(ancora pacinziusu, risulenti) Cu statu 'i famigghia chi cci avi fari? \n\nCOLAMi cci avi stujari ....\n\nCURRAUDucazzioni picciottu \n\nCOLA(fa lu cunfunnutu) Scusati ... (cci penza) Ah sì! Usu casalinu ...\ncasaloru va ... comu pozzu diri ... casaru via ...\n\nCICCU Ah! (e si ntuppa a vucca) \n\nMPIEGATU Ju mozzarella un nni fazzu\n\nCOLA.... casareccio ..\n\nCURRAUBbooonu!\n\nSIGNURA ca sporta(stavota scoppia a ridiri) Chista bedda avi statu!\n\nMPIEGATUE mancu pani fazzu \n\nCOLAUn sacciu comu ccì avi diri!\n\nMPIEGATU(ancora pacinziusu ma senza surrisu) Pi chi cosa ti servi?\n\nCOLAMi cci avi stujari ...\n\nCICCUA tia!\n\nCURRAU Ducazzioni ...\n\nCOLAU naaasu \n\nMPIEGATUSi po' sapiri chi cci avi fari?\n\nCOLAMi dispiaci, un cci lu pozzu diri \n\nMPIEGATU(senza cchiù tanta pacènzia) Talè, tu fazzu pi beneficenza e nni sbrigamu cu lustru du jornu \n\nCOLABeneficenza? Ju nun nni cercu limòsina!\n\nCICCUDiccinni nautru \n\nCOLAMu facissi 'i nascita, e nun nni parramu cchiù \n\nMPIEGATUEstrattu?\n\nCURRAUPersi semu \n\nCOLAStrattu? Un mi nn'avi fari pasta cu sucu\n\nMPIEGATU(finisci di fari lu curnutu pacinziusu, si isa da seggia e a vuci auta comu si parrassi cu unu surdu) Estrattu di nascita \n\nCOLAE nun jittassi vuci, a ntisa bnona cci l'aiu \n\nMPIEGATUAllura si' ... nun mi capisci \n\nCOLAAccussì è? Pi babbu mi pigghiati? E allura lu sapiti chi vi dicu? \nL' autucertificazzioni mi fazzu \n\nSIGNURA ca sportaBeddamatri! Grapiti celu!\n\nCURRAUBravu!\n\nCICCUOra ti ricanusciu!\n\nCOLAChi vuliti, donu di natura eni \n\nMPIEGATU(arresta mmalsamatu ca vucca aperta, na mumia. Talia prima a Ciccu appoi a Currau comu si circassi aiutu ma iddi du' statui di marmuru su', severi comu lu picciutteddu di Mozia, allura scoppia a ridiri ma è na risata nervosa assà) Chi è ca fa'? Ma di unni sta sbarcannu?\n\nCOLAPicchì? Nun cc'è a liggi di l'autucertificazzioni?\n\nMPIEGATUMacari ca cc'è nun servi mancu a scrìviri npicciriddu a prima elementari. I documenti cci vonnu, in - di - spen -sa - bbi - li sunnu. Si vidunu, si toccunu e si leggiunu. Carta canta beddu miu, chi ti cridi!\n\nCOLANa vota tantu ca fannu na liggi a favuri du pupulinu veni lei e mi dici ca nun servi a nenti. Chi è ca mi canta ... mi cunta! Picchì l'annu fattu masinnò? Lei unn'è datu?\n\nSIGNURA ca sportaAiai, ora scoppia \n\nMPIEGATU(isa a vuci alteratu, a tipu cumiziu, e si isa iddu stissu da seggia ogni tantu pi daricci cchiù enfasi ê sò palori) Senza ncertificatu stampatu friscu, beddu caudu caudu, a nudda banna vai, beddu miu. Lu sa' di quant'avi ca cc'è ssu schifu di liggi, malanova a ccu la fici (comu a buffuniarilu) di l'autucertificazzioni? Si nun su' sissant'anni picca cci manca. E lu sa' quant'avi ca ju sugnu assittatu nta sta biniditta seggia, ca travagghiu comu ncrastu da matina a sira? Beddi trentott'anni su', pinzioni mi nni staju jennu ddoppu c'aiu fattu certificati 'n cuntinuazzioni tutti i santi jorna da simana lavurativa, tutti i simani du misi, tutti i misi di l'annu, pi beddi trentottumila anni. E lu sa' quantu nni fazzu nta jornu? Picca picca ncentinaru. E quannu si grapunu i scoli o cci su' i cuncursi nun aiu lu tempu di grattarimi a testa. Tu sta facennu lu cuntu di quantu certificati aiu fattu fin'astura? Si nun sunnu cchiossà di nmiliuni i ... a testa mi tagghiu ... arrigurditi ca a matematica è na opinioni, un ti scurdari sti palori ...\n\nCURRAUVeramenti ju sapia ...\n\nMPIEGATU (un lu fa cuntinuari) Chista è produzzioni, fari lu propiu duviri cu cuscenza, dedizzioni e cumpitenza ... tzè ... vidi chi mi tocca ascutari ... l'autucertificazzioni! Tzè!\n\nSIGNURA ca sportaCcà a discussioni finì! Facitimillu a mia ssu certificatu ca mi nn'avi jiri a cociri a spisa \n\nMPIEGATUPi ccu è?\n\nSIGNURA ca sportaAncora un lu sacciu \n\nMPIEGATUUsu beneficenza ... nnomu e cugnomu nun si dicinu ...natu/nata un si sapi ... a Stoccafissu ... quannu accamora è nsigretu ... residenti a Stoccacitrolu ... via e nummaru di porta nun li dicu pa liggi supra a praivasi ... (a Cola) a tia tu, chissa è na liggi! No a tò autucertificazzioni! \n\nSIGNURA ca sportaUn cci pinzassi \n\nMPIEGATUA megghiu cosa ... un cci pozzu pinzari!\n\nSIGNURA ca sportaE chi facemu accussì? \n\nMPIEGATUA postu signuruzza ... un euru \n\nSIGNURACcà cc'è l'euru. Quannu cci aiu tempu passu e mu pigghiu ... capaci ca mi nni fazzu nautru \n\nMPIEGATUA dispusizzioni signura. (a Cola) Ha vidutu? T'avi fattu cummintu? Chi cci avi vulutu! Ccà, figghiu miu, cci su' genti ca ju abbasta ca i taliu cu menza ucchiata ca sacciu ccu su' e ccu nun su', chi vonnu e chi nun vonnu senza ca cci fazzu grapiri vucca ammatula. Sta signura ccà veni comu minimu na vota a simana e fa ncertificatu na vota pi chistu na vota pi chiddu dê cumpunenti da sò famigghia picchì lu sapi ca nta na famigghia cc'è sempri occarunu ca avi bisognu di ncertificatu ... \n\nSIGNURA ca sportaComu grapunu vucca cci lu schiaffu sutta lu nasu e i fazzu cuntenti. A propositu, chiddu da simana passata è prontu? \n\nMPIEGATUComu no. Nca certu. Eccu a lei\n\nSIGNURA ca sportaGrazzi, cci lu dugnu stasira \n\nMPIEGATUHa vidutu comu si fa? Accussì comu fa a signura si fa!\nI certificati, figghiuzzu beddu, comlu pani si cunsumanu e dununu chi manciari a tanti patri 'i famigghia ca sinnò fussiru a spassu. Lu maritu di sta signura travagghia nta stamparia unni si stampanu i certificati, veru è, signura?\n\nSIGNURA ca sportaMe maritu quannu avi stampari certificati e formulari si ricogghi a casa stancu mortu, sfinutu, mancu a valia di manciari avi, mischineddu!\n\nMPIEGATUE chissu picchì a migghiara nni stampa, a tunnillati. E tu veni e parri di autucertificazzioni a mia, ô mastru dê certificati! Ma mi faccia lu piaciri, comu dicia Totò! Vidi unni avi jiri, comu ti dicu jù!. Arrigurditi di sti furmati palori e scrivitilli nta frunti (si mpulica nta seggia additta) I certificati su' na culonna pa cunumia du pajisi e ccu è a favuri di ssa purcaria di autucertificazzioni nnecenti ca è a vriogna italiana cchiù recenti e antica e pa Sicilia nostra a cchiù scumminenti di tutti i liggi disonuranti .. chi stava dicennu? ...\n\nSIGNURA ca sportaCa ccu è a favuri ...\n\nMPIEGATUCci sugnu \n\nCOLAÔ manicomiu \n\nMPIEGATU(cuntu un cci nni duna) ... avi ssiri assicutatu comu ncani rugnusu arraggiatu e ssa liggi cuntraria ô benessiri di Sicilia s'avi canciari ê quattru 'i cursa e i certificati aumintati pi fari travagghiari cchiossà i stamparii, daricci travagghiu a tanti patri 'i famigghia e ccussì crìsciunu i vinniti \n\nI prisenti, ntra culleghi e ... clienti, cci battunu i manu e quarchidunu dici \n\n1.Bravu!\n\n2.Santi palori \n\n3.Accussì si parra \n\n4.Biniditta ssa vucca ca parrau\n\n5. Diccillu a ssi pulitici manciuna\n\n6. Ô guvernu ti vulemu \n\nMPIEGATU(ddoppu ca s'avi nchinatu e ringrazziatu cchiossà di na vota, si ssetta e tira nsuspiru di suddisfazzioni) Cci vulia, ca megghiu mi sentu \n\nSIGNURA ca sportaJu mi nni vaju \n\nMPIEGATUNni videmu signura, ju sempri ccà sugnu \n\nSIGNURA ca sportaJu nun mancu, un si pigghiassi pena (e si nni va)\n\nMPIEGATU(a Cola) Allura?\n\nCICCUNni servi pa patenti \n\nMPIEGATUVi servi subbutu?\n\nCOLAPrima di subbitu \n\nMPIEGATUTri euru\n\nCOLAE picchì? A signura un euru avi pajatu \n\nMPIEGATUMa su pigghia ovidivà quannu \n\nCURRAUE allura? A pinna si caudia troppu si nnu scrivi ora e nnu duna all'istanti ora stissu?\n\nCOLANooo, è lu vrazzu ca si stanca!\n\nCICCUNun capiti nenti nuddu! Siddu nnu duna subbutu cc'è lu risicu ca lu duna a cristiani onesti ca nun si fannu cchiù a vidiri mentri ammeci mafiusi e disunesti vennunu e su scrivunu iddi stissi \n\nMPIEGATU(scantatu talia ntunnu ma chiddu ca fumava lu sicarru si nn'avi jiutu) Ccà cu mia sti cosi nun succedunu \n\nCURRAUAh Ah! Un mi facissi ridiri ca mi fannu mali i denti \n\nCOLAMa ju dicu, ncci livamu lu mpacciu di dintra?\n\nCURRAUU scuntu nn'aviss'a fari!\n\nMPIEGATUI reguli un li fazzu ju\n\nCOLAE mi chiama reguli! Chisti mbrogghi su ', truffi, scippi legalizzati a spisi da povira genti illusa ca nun canusci i sò diritti e si fa babbiari picchì cridi di aviri a chi fari cu dipinnenti onesti mentri ammeci su' futtenti e manciatari\n\nCICCULuntanu di criari cchiù posti di travagghiu e crisciri i vinniti aumintannu i certificati, lei a limosina nni purtassi \n\nMPIEGATUJu cca nnipinnenti cumunali sugnu \n\nCOLALei avi ringrazziari ca mi fici addivintari nirvusu assà e jè picchissu ca mi mantegnu calmu masinnò lu cumiziu comu dicu ju cci lu facia, cu tutti i sacramenti ... a la Totò cci lu facia (si gira) Picciotti amuninni (tutti tri votunu tunnu e si nni vannu)\n\nMPIEGATUE a patenti?\n\nTutti triA pedi nna facemu!\n\ncuntinua"
  },
  {
    "text": "S E S T UM Lu M E N T Lu \n- Ciccu e a nfirmera -\n\nNta sala avi turnatu a carma puru picchì s'avi sbacantatu. Annu rristatu sulu Ciccu e Currau e quattru vicchiareddi fìmmini. L' urtimi tri omini anziani, ca ccumpagnaru un quartu, cumpagnu di trissetti, ca si sta passannu na visita di cuntrollu, nun avennu autri chiffari si nni vannu a pigghiarisi ncafè.\n\nI fìmmini su' ddà no p'aviri assistenza medica ma pi rripusarisi i jammi. Ddoppu a spisa fatta e un girettu pi li vitrini, ddi seggi su' na binidizzioni e nti jurnati di fera ancora cchiù ben'accetti. \n\nSi mpirtusunu ddocu, fannu sucità ca ven'a diri catirniari e su' cueti e tranchilli. Na s'avi purtatu i ferretti e a lana e fa a magghia, nautra l'uncinettu. L' autri dui su' sfacinnati ma parranu cchiussà.\n\nDdu sirgenti miricanu nfaccialatu di nfirmera di l'ASL, sapennu ccu su', i lassa 'n paci e parti nti Ciccu e Currau.\n\nNFIRMERA - (cu ntonu militariscu pi nenti gentili) E vuautri ccu siti, \nchi vuliti, chi jiti circannu?\n\nCICCU - (scatta nta l'attenti, imitatu di Currau, jittannu vuci tipu surdatu miricanu) Ju Ciccu sugnu, ê sò cumanni, cumannanti \n\nCURRAU - (fa lu stissu) Ju Currau sugnu ma ê sò cumanni nun cci staju, cumannanti capitanu \n\nNFIRMERA - Oooh! Chi su' stì vuci?\n\n1. VECCHIA - E chi semu ô funnacu \n\n2. VECCHIA - Oppuramenti ô mircatu \n\n3. VECCHIA - Ca quali, a fera semu (piffina a nfirmera ridi)\n\n4. VECCHIA - Ccà a l'ASL semu, malati cci su' ca vonnu silenziu e cueti\n\nNFIRMERA - (a vuci bedda auta) Ccà dintra i vuci sulu ju i pozzu jittari, chissu è lu me misteri, lu capisti? Tu sì Ciccu? E allura camina cu mia\n\nCICCU - Ju cu lei?\n\nNFIRMERA - (comu ncani arraggiatu) Cc'è cosa,\n\nCICCU - Cc'è ca ju nun cci penzu propia (si ssetta, puru Currau)\n\nNFIRMERA - Sta facennu custioni? Camina \n\nCICCU - Ju nun mi nni calu causi davanzi a na fìmmina strana \n\n1. VECCHIA - Vih picciotti!\n\n2. VECCHIA - Astura s'affrunta\n\nNFIRMERA - Ju nfirmera sugnu, chi t'annu cuntatu! (a tipu cumannu militari) A - dditta! (Ciccu scatta e puru Currau) Tu statti assittatu, guai a tia siddu ti rrimini, lu capisti? \n\nCURRAU - E ccu s'avi moviri!\n\nNFIRMERA - (a Ciccu) E tu venimi darreri (ê vicchiareddi) Chi jurnata streusa, veru?\n\n1. VECCHIA - Ajeri fu bona!\n\nNFIRMERA - M'atu ntisu jittari vuci ajeri?\n\n2. VECCHIA - Mai, i cosi giusti (l'autri affèrmanu calannu a testa armenu tri voti)\n\nNFIRMERA - Oji pari ca tutti i chiova ô Signuri ju cci chiantai! Fici veniri a sti tri pi punizzioni\n\n3. VECCHIA - Un si ngustiassi?\n\nNFIRMERA - Ngustiarimi? I senzi m'annu fattu sciri! Chistu ccà mi jetta i schedi a l'aria, chiddu ca voli trasiri cu i fìmmini e ora stu affruntusu suca e dormi...\n\n4. VECCHIA - Nun cci facissi casu!\n\nNFIRMERA - Comu si ju fussi na di chiddi \n\n1. VECCHIA - Ca quali! Sempri irreprensibbili (posa i ferretti nta borsa)\n\n2. VECCHIA - Cu tutti (posa l'uncinettu)\n\n3. VECCHIA - Tutti tutti (si sistema i capiddi)\n\n4. VECCHIA - I cosi giusti (si susi da seggia e si stira a vistina, salutanu a nfirmera e si nni vannu)\n\nNFIRMERA - (ddoppu c'avi ruspunnutu cu surrisu, si vota arraggiata nti Ciccu ca s'avi ssittatu attorna) Ti susisti di ssa seggia? Camina (e cci gira i spaddi)\n\nCURRAU - (a Ciccu ca lu talia pietusu, alleggiu) Chi cci vo' fari, porta pacenzia, fa comu ti dici!\n\nCICCU - (si strinci lu mussu e ca manu stinnuta aperta) Aspetta e vidi chi cci cumminu \n\nComu Ciccu e a nfirmera scumparisciunu nta na terza porta, cumpari Cola.\n\n CURRAU - Veni cu mia. Jemu a taliari lu tiatru ca Ciccu voli fari ca nfirmera (grapi a porta ddu tantu pi taliari e sèntiri ma Cola a grapi cchiussà e cci nfila a testa)\n\nVidunu ca è na cammara cchiù lunga ca larga, cu nlittinu di chiddi unni si cci sdraia pa visita du dutturi.\n\nDi ddabbanna lu littinu, di spaddi, cc'è a nfirmera ca sta priparannu pi fari a gnizzioni. Di ccabbanna, sempri di spaddi, cc'è Ciccu ca, prudenti, si teni vicinu a porta picchì siddu vidi a mala parata cu nsautu è già fora, chinni è a purtata di vuci e uricchi di Cola e Currau.\n\nCURRAU - (a tipu sussurru) Ciccu, darreri 'i tia semu \n\nCOLA - (cu cchiù vuci) Ju ccà macari sugnu \n\nCICCU - Sssssss! Taliati chi fazzu \n\nNFIRMERA - (si vota cu i manu 'n celu. Nta dritta avi a siringa, nta manca lu cuttuni cu spiritu. Nun vidi a Cola e Currau ca su' coperti di Ciccu) A tia comu ti chiami, scupirchiamu na natica anzi tutti dui ca cci provu cchiù suddisfazzioni. Calamuni causi e mutanni \n\nCICCU - A nuda mi voli?\n\nCOLA - Ncrasciata! (Currau lestu nchiudi a porta)\n\nNFIRMERA - Ccu è ddocu? (talìa ma nun vidi a nuddu) Ti movi o vegnu ddocu e ti calu finu 'n terra?\n\nNtantu Cola grapi attorna a porta mentri Ciccu pi evitari n'abbicinata ca mali putissi finiri, azzicca a spugghiarisi annacannusi lu darreri comu na \"stripper\" ô ritmu ca iddu stissu fa ca vucca, tututututu.\n \nAllenta a cinta dê causi, tutututu, grapi a chiusura lampu moddu moddu, tututututu, e a nchiudi viloci viloci, tututututu. A grapi di bottu, tututututu, si scuperchia na natica cu calma, appoi l'autra, sempri cu stissu ritmu, tututututu. Si scuperchia tutti dui e si ncuperchia di bottu.\n\nNFIRMERA - Cci a finisci cu stu ballettu o vegnu ju e ti fazzu ballari lu tip tap?\n\nCiccu leva l'occasioni e si cala i causi. E chi succedi? Vidennu ca idda è di ddabbanna lu littinu, cu i causi calati, i natichi a l'aria, muvennu lu darrè comu na sciantosa cu i tacchi auti, firria pi jiri nta nfirmera, la quali vidennu ca Ciccu firria gira puru idda. Ciccu allura aumenta lu passu e idda fa lu stissu. Finisci a cursa. Su accusì viloci ca nun si sapi ccu scappa e ccu assicuta.\n\nNFIRMERA - (comu s'attrova nta latata a l'oppostu di Ciccu) Fermu ddocu! Guai a tia siddu scapulii di ddocu \n\nCICCU - Chi è ca dici! Ssa siringa a tipu lanza ma voli trasiri? Ju peddi e ossa sugnu, mali mi fazzu (si isa i causi)\n\nNFIRMERA - (comu na tigri furiusa nsarvaggiuta) A pacenzia mi sta facennu perdiri! Sì cchiù tintu di l'autri dui\n\nCOLA - (un si sapi tratteniri) Chissu ncumplimentu eni!\n\nNFIRMERA - AAAAAH! Ddocu siti? Aspittati ca mi levu du menzu a chistu ca penzu pi vuautri.\n\nCurrau di cursa nchiudi a porta ma ddoppu deci secunni Cola a grapi attorna.\n\nVidunu ca Ciccu s'avi cumminciutu. Si scuperchia na natica sula e si pusizziona distanti du littinu pi junta ca natica scuperchiata cchiù luntanu.\n\nNFIRMERA - Firriati a riversa e mettiti cchiù accostu masinnò a siringa pu veru ta tiru\n\nCICCU - (pi evitari guai cchiù grossi, si metti nta pusizzioni giusta. A nfirmera lesta lesta cci passa lu cuttuni cu spiritu) Aiai!\n\nNFIRMERA - Chi jetti vuci! Ancora nun ta fici! (nto mentri cci a fa senza ca Ciccu l'avverti) Amu finutu! Santarrifriscu!\n\nCICCU - E a gnizzioni?\n\nNFIRMERA - Nta fici? Chi vo' ancora?\n\nCICCU - Accussì, senza duluri? Brava!\n\nNFIRMERA - (duci duci) A fari gnizzioni brava sugnu, dilicata cci vaju \n\nCICCU - Pu restu amneci! \n\nNFIRMERA - (ncarugnita) C'avi vulutu diri? Talè vattinni ca è megghiu\n\nCOLA - (a vuci normali) Forza Ciccu amuninni \n\nNFIRMERA - Arreri ccà siti?\n\nCICCU - Aspetta ca nun aiu finutu \n\nNFIRMERA - Chi va' circannu ancora?\n\nCOLA - Ciccu lassila perdiri \n\nCICCU - Accussì mi nni manna? \n\nNFIRMERA - Aspetta ca chiamu a banna musicali. Vattinni prima ca scippi nmalu corpu ddà unni a gnizzioni ti fici \n\nCICCU - Mi nni vaju ma nun finisci accussì \n\nNFIRMERA - Riclama cu sinnacu \n\nCICCU - Quali sinnacu e sinnacu! Ju nto nostru Prisidenti ricurru, a Roma \n\nNFIRMERA - Scrivimi na cartulina quannu arrivi \n\nCOLA - Lei cci babbia ma nuautri dui tistimoni semu \n\nCURRAU - Tutti cosi amu vidutu e sintutu, pi filu e pi segnu i putemu cuntari \n\nNFIRMERA - Ju babbiu! Facitimi finiri ccà ca vegnu e vi fazzu vidiri comu babbiu\n\nCURRAU - Lei troppu minacciusa eni \n\nNFIRMERA - Ancora nenti avi vidutu! Ju a tutti tri cu na manu vi scavigghiu e cu l'autra vi scunocchiu\n\nCOLA - Ciccu allestiti, s'avi nsarvaggiutu\n\nCICCU - (ca è prontu) Forza, scappamuninni, prima ca ni ncagghia\n\nAccussì finisci stu cuntu beddu longu!\n\nJu nun dicu nenti, nun aiu chi cummintari. \n\ncuntinua"
  },
  {
    "text": "Q Lu I N T Lu M Lu M E N T Lu \n - a nfirmera sirgenti -\n\nChista è na scena a la Stalliu e Olliu.\n\nI tri, com'a iddi, annu a particulari capacitati di canciari un episoddiu banali nta unu aggitatu e turbulentu. Cu nenti sannu criari scumpigghiu, cunfusioni e parapigghia, mettiri lu munnu suttasupra. \n\nSi fidunu, nsumma a scumminari, scumpagginari l'ordini naturali dê cosi trasfurmannu ddu fattu ca nun dici nenti nta na comica divirtenti.\n\nSintiti chi succedi quannu ddu stralunatu di Currau trasi nta sala unni su' Ciccu e Cola ca è chidda ca avi a porta ca sbatti forti forti.\n\nDda povira anima nnuccenti trasi allegru cu vrazzu piegatu pinzannu a comu megghiu vantarisi cu iddi dui pi passari di eroi veru ammustrannucci lu pirtusu \\ trafuru ca dda bedda signura di russu vistuta cci fici crudamenti.\n\nA dinamica è chista, accussì comu va cuntu, staticci attenti e faciti travagghiari a vostra mmagginazzioni. Tuttu succedi ntu stissu istanti di ... l'esplosioni ... da porta\\bumma.\n\nCurrau trasi spalancannu a porta senza pinzari a trattinirila mentri di darrè avi na nfirmera enormi, ccussì curpulenta ca lu Signuri scunsigghia di aviricci a chiffari.\n \nSta nfirmera ... granni fa lu sò travagghiu cu passioni chinni cci piaci farilu cu precisioni. Accussì, mentri ca camina lesta a passu marziali, si cuntrolla pi l'ùrtima vota na dicina di schedi. \n\nSu' chiddi cu i noma di ccu s'avi fari i raggi, masculi e fìmmini, spartuti comu decenza cumanna e occhiu suciali imponi, beddi sistimati in ordini alfabbèticu.\n\nAvennu pinzeri e occhi mpignati nun vidi ca cu dda vilucità ca porta,\ns'attrova 'n tempu 'i nenti a na distanza troppu ravvicinata a Currau cu risicu di mmattirisillu. E jè propia chiddu ca succedi.\n\nStati tutti accura ora. Nta ddu secunnu, nta ddu precisu stissu identicu istanti cca dda porta esplosiva scoppia cu na viulenza mai viduta e sintuta, succedi tuttu stu beddu maceddu ca vegnu a descriviri.\n \nAzzicca Ciccu cu un urlu spavintusu e Cola ca nun è di menu \"A POOORTAAAA\" \"A TIIIIA CURRAAAAU\"!\n\nBeddamatri chi succidiu! A sentiri ddi dui vuciati nfirnali ô mpruvvisu nti dda sala 'n silenziu completu, lu mischineddu di Currau, ca fici si e no na para di passi, si chianta di corpu scantatu mortu \"AAAAAH, CHI È, C'HA STAAAATU!\" urla istericu d'istintu.\n\nIntantu di ccabbanna risunanu setti vuci di fìmmina tutti nzemmula, quarcuna chiara argintina, quarchi autra di supranu, na in diesis, \"ATTEEENTA\" - ACCUUUURA\" - \"SIGNURUUUZZU\" - \"BEDDAMAAAATRI\"\n\nDi ddabbanna ribbummanu cincu vuci di omini anziani ncararrati pi tanti toscanelli \"GRAPI L' OOOOCCHI\".\n\nDi facci si fannu sentiri quattru picciotti cu vuci di tenuri \"SCAAAAANZITI\" - \"JETTITI 'I LAAAATU\" e pi finiri l'urlu disumanu di Cola \"AJUUUUUUTU\" mentri a nfirmera ca scoppa contru a Currau ca forza bruta di ncarru armatu ca nenti e nuddu arrinesci a firmari, cu na vuci di contraltu \"MALANOOOOVA\" e tutti i schedi si stravianu ntu pavimentu.\n\nCurrau, finutu a tri metri distanti, cu tuttu ca si senti nnuccenti, pi sì e pi no si ssetta ntra Ciccu e Cola. A nfirmera ntu mentri mittuta a quattru pedi, aiutata di na trina di fìmminiceddi nichi, arricogghi i schedi sparpagghiati.\n\nNFIRMERA - Taliati chi m'avi cumminatu ddu fraciociu\n\nCOLA - A curpa sò avi statu, lei si l'avi mpajatu davanzi \n\nNFIRMERA - (scatta additta e a passi granni e lesti va nti Cola) Ju mi cci jittai ncoddu? E ccu cci lu porta a iddu a bloccarimi lu passaggiu a strasatta?\n\nCOLA - (metri ca s'abbadduttulia vidennusi dd'amnassu di carni di supra, Diu nni scanza cci cadi 'n coddu) Lu codici da strata cunsigghia, appoi unu è lìbbiru di fari comu cci dici a testa, comunchi scunsigghia di staricci appiccicatu ô veiculu di davanti propiu pi evitari un scontru comu successi ora ora\n\nNFIRMERA - Ha ringrazziari ca semu unni semu ma lassa ca ti ncucciu fora ... 'n cianu a cuntu miu sugnu ...\n\nCICCU - Chista na minazza a manu armata eni \n\nNFIRMERA - Mi vidi pistoli e cuteddi nti manu?\n\nCOLA - Lei stissa è n'arma micidiali \n\nNFIRMERA - (a pigghia comu ncumplimentu e cci veni di rìdiri) Megghiu ca mi nni vaju (torna ntê picciutteddi fìmmini ca cci projanu i schedi mittuti a munzeddu) Masculazzi tinti e priputenti. Cumminanu vaji e sparti di supra pigghiunu. Grazzi carusi \n\n1. PICCIUTTEDDA - Ppiro' divirtenti avi statu!\n\n2. PICCIUTTEDDA - Lei a ddu picciottu vulari lu fici \n\n3. PICCIUTTEDDA - Veru. Na pinna ô ventu parsi!\n\nNFIRMERA - Itivi a sittari ca cuminciu a chiamari i noma (appoi jittannu vuci comu nsirgenti miricanu) Allura, sintitimi bonu a mia, tutti pari pari. Prima chiamu ccu s'avi fari i lastri. Faciti accura ê noma datusi ca ringrazziannu ddu beddu spicchiu di mennula amara tutti ammiscati sunnu ora (Currau cuntrolla si lu tettu è piriculanti) I fìmmini trasunu ccà nta porta a manu manca, i masculi nta chidda di facci. Nn'amu caputu?\n\nCURRAU - Cola lu capisti?\n\nCOLA - Pi critinu mi pigghiasti?\n\nCICCU - (alleggiu a Currau) Bravu! A menti cci grapisti \n\nNFIRMERA - Santa Di Giacomo (a picciotta ca canta in diesis si susi) Forza, nti dda porta (cci a singalia), Giacoma Di Pasquale, Pasqualina Di Stefano, forza, allistemuni, Cola ... Cola ... comu caspita si chiama chistu ... Cola ...\n\nCola - (isatu di Currau) Cca sugnu, ju mi cci chiamu Cola \n\nNFIRMERA - Avanti nti dda porta (cci a singalia precisa)\n\nCICCU - Ccà semu \n\nCURRAU - Videmu chi sapi fari \n\nCICCU - Un cci livari l'occhi 'i 'n coddu\n\nNFIRMERA - Stefania ... (vidi ca Cola va darrè i fìmmini) Tu, unni sta jennu? \n\nCURRAU - Cola nun cci senti\n\nCICCU - O surdu si finci\n\nNFIRMERA - Cola, a destra \n\nCURRAU - Vacca eni \n\nNFIRMERA - (curri a ttuppallu prima ca trasi tuttu e cu un strattuni lu tira fora) Tu dissi 'n sicilianu e tu dissi 'n talianu, mu dici chi lingua parri?\n\nCICCU - Ostrugotu \n\nCURRAU - (ridennu) Talia chi facci 'i ntagghiu!\n\nCOLA - (allarga i vrazzi scunsulatu comu pi diri \"Chi vuliti, cci aiu pruvatu e tinta m'avi jiutu\")\n\nNFIRMERA - (c'avi graputu a porta di facci) Vulisti trasiri finarmenti!?\n(e cci duna un beddu ammuttuni) \n\ncuntinua"
  },
  {
    "text": "Q Lu A R T Lu M lu M E N T Lu \n- Currau e a signura di russu vistuta -\n\nSIGNURA di russu vistuta - (trasi cu pinzeri ovidivà unni cci l'avi e si scanta comu vidi a Currau) E tu chi cci fai ccà?\n\nCURRAU - (surprisu) Ma comu!\n\nSIGNURA di russu vistuta - Comu mai si' ancora ccà?\n\nCURRAU -Nca picchì ...\n\nSIGNURA di russu vistuta - Ju astura di cchiddora mi nn'avissi jutu!\n\nCURRAU - Veru, comu nabbabballucchitu aspittai\n\nSIGNURA di russu vistuta - Un cci pinzari cchiù, chiddu ca è fattu è fattu. Ju ora ccà sugnu. Chi t'avit'a fari?\n\nCURRAU - Nca lu sancu m'avi tirari!\n\nSIGNURA di russu vistuta - Nca certu! Ju sulu chissu fazzu, quannu capita!\n\nCURRAU - Ccà cc'è a rizzetta ... lu furmulariu \n\nSIGNURA di russu vistuta - Chi mi nni fazzu? Pi mia lu po' jittari \n\nCURRAU - Ma comu! Aju cummattutu tantu p'avillu!\n\nSIGNURA di russu vistuta - A viritati beddu miu eni ca vuautri masculazzi siti tinti, tinti tinti siti, e comu mariti cchiù tinti ancora siti. A viritati a vuautri mali vi fa e mancu ascutari a vuliti \n\nCURRAU - (ca cci avi lu cravuni vagnatu) Ju mischinu di mia npicciottu manzu sugnu \n\nSIGNURA di russu vistuta - Cu sì e cu no quannu dormi ... forsi \n\nCURRAU - Macari vigghianti ... sempri \n\nSIGNURA di russu vistuta - (mentri ca cummatti a sistimari mbrogghi) T'avi gnutticasti a mànica?\n\nCURRAU - I manichi curti aiu\n\nSIGNURA di russu vistuta - (siddiata siddiata) Vuautri masculi siti futtenti allaccarati sautavanchi e strafuttenti, chissu siti!\n\nCURRAU - Picchì mu sta dicennu a mia?\n\nSIGNURA di russu vistuta - Un si' masculu tu? (ntu mentri pripara chi cci servi pi tirari lu sancu)\n\nCURRAU - (mentri cuntrolla siddu lassò traccia da sò attivitati) Ju nenti fici ... \n\nSIGNURA di russu vistuta - A scusa dê babbi e dê picciriddi \n\nCURRAU - (affinnutu) Ju picciriddu nun cci sugnu e mancu babbu!\n\nSIGNURA di russu vistuta - Picchì ta sta sintennu tu?\n\nCURRAU - Lu dissi lei ca sugnu masculu chinni ntu fasciu macari a mia mi cci avi mittutu \n\nSIGNURA di russu vistuta - Ca quali! (c'avi priparatu tutti cosi) T'avi gnutticasti a manica?\n\nCURRAU - Arreri! (metti i manu a tipu mutu davanti a vucca) A manichi curti sugnu \n\nSIGNURA di russu vistuta - Arreri vuci fai? Lu fattu eni ca nun cci sugnu ca testa ddoppu chiddu ca ntisi (e cu forza cci nfila agugghia ntu vrazzu)\n\nCURRAU - AAAAAAAH! AHIJAI matri mia! (jetta na vuciata accussì forti ca fa curriri a Ciccu e Cola ca nesciunu di furia da porta 'n facci ca sbatti forti forti facennu scantari a signura di russu vistuta e a iddu)\n\nCICCU - Chi fu?\n\nCOLA - Ccu fu?\n\nCURRAU - Cu na ugghiola ... npuntareddu ... na lesina lu vrazzu mi spirtusau\n\nCICCU - Ancora ascutaja!\n\nCOLA - Cosi 'i scinuniri!\n\nSIGNURA di russu vistuta - Chi picciottu 'i pastafrolla!\n\nCOLA - Tutt'a postu allura!\n\nCICCU - Mancu lu scantu!\n\nCOLA - Currau si' un gnoccu!\n\nCURRAU - A tia t'avìa spirtusari! Astura fussitu stinnicchiatu 'n terra ca lingua 'i fora mortu assintumatu\n\nCOLA - Ciccu amuninni. P'accamora Currau nun curregghi \n\nCICCU - Lu vidu ca nun è 'n senzi! Amunì ( votunu tunnu e si nni vannu)\n\nCURRAU - Timitila ferma ssa caspitina di porta?\n\nSIGNURA di russu vistuta - Ssa malanova, avi diri! A mia malata di cori mi sta facennu sciri (menu mali ca i du' Ci su' attivi) Bravi picciotti! Amici tò?\n\nCURRAU - Comu i frati semu! Ha vistu comu hannu currutu?\n\nSIGNURA di russu vistuta - Vulissi vidiri! Jittasti na vuciata ca astura a iddi cci parsi ca ti stavunu scannannu! Amu finutu. (cci leva a siringa e cu tanticchia di cuttuni e spiritu cci disinfetta ... lu pirtusu, appoi cci piega lu vrazzu) Tenitillu accussì pi nminutu \n\nCURRAU - Precisu comu lu minutu sò o comu nminutu di pirsuni cu versu?\n\nSIGNURA di russu vistuta - Chi è ca dici! Nun sugnu na pirsuna nurmali pi tia? A siringa ancora ccà l'aiu ...\n\nCURRAU - Chi va pinzannu!\n\nSIGNURA di russu vistuta - Tu allura ca facisti na traggedia pi npirtusiddu? I pirtusa ammeci ca vuautri masculi faciti a nuautri pòviri muggheri nenti su', veru?\n\nCURRAU - Ju single single sugnu, schettu sugnu, figghiu 'i mamma ancora \n\nSIGNURA di russu vistuta - Ancora? Chi cci aspetti a spusariti? Un ti vo' sistimari?\n\nCURRAU - Pirtusa un nni vogghiu fari \n\nSIGNURA di russu vistuta - (ca cci veni di rìdiri) Vattinni va! Attroviti na picciuttedda simpatica e amurusa ca un beddu figghiu si'!\n\nCURRAU - Mi nn'avi jiri accussì? Lisciu lisciu?\n\nSIGNURA di russu vistuta - Ha stari sulu accura a porta \n\nCURRAU - Ju cci penzu (e nesci) Un beddu figghiu? E nun m'avi vistu 'n custumi! ... Na picciotta amurusa! Unni a ttrovu di sti tempi? Unni su' i fìmmini amurusi? A mia mi pari ca su' tutti cu i fucili puntati ... puru picchì nun vonnu cchiù ssiri suttamisi ê masculi ... cu raggiuni cc'è di diri! (mentri penza stì cosi grapi a porta ...)\n\ncuntinua"
  },
  {
    "text": "T E R Z Lu M Lu M E N T Lu\n- a filusufìa di Currau -\n\nCiccu e Cola su' nta na stanza granni, chidda da porta ca sbatti forti forti, pi capìrini, unni cci su' seggi ntunnu di tanti culura e formi, quasi tutti occupati.\n\nIddi su' ssittati nta n'angulu, quasi assuli, e senza ca nuddu si nn'adduna taliunu masculi e fìmmini di varii età ca spettanu ca cci veni fattu ... chiddu ca cci avi veniri fattu.\n\nSti du' Ci, ma puru l'autra, su' sempri senza pinzeri e propia picchissu su' turbulenti. Quarchi cosa sempri sa mmentanu, un cci sannu stari senza fari nenti.\n\nNta st'occasioni, in parti pi nun addurmiscirisi, passunu tutti 'n rassigna, ccioè passunu tempu a squatrari i prisenti unu pi unu e ca vucca torta a culu 'i jadduzzu si scancianu mprissioni e commenti.\n\nStannu accura ca i fìmmini tutti ciuciulianu fittu fittu cu chiddi ê lati. I maritati cci hannu facci scuri picchì parranu dê mariti scanciannusi i sò malifatti.\n\nI schetti ammeci cu facci allegri si divertunu a cuntarisi nzoccu cumminau lu picciottu o lu zitu 'n casa pi mittirisi 'n mostra, farisi taliari e trasiri appoi 'n cuntattu e ridunu senza ritegnu.\n\nL' omini cchiù anziani parranu alleggiu alleggiu e seri seri dê disgrazzi da famigghia.\n\nJu ca comu alteregu pozzu iri e veniri a piaciri senza ca nuddu mi penza, lassu perdiri a chisti ca cuntanu i soliti cosi e mi fermu a scutari stu dialugu \n\n1. - Pozzu sapiri picchì cuntinuati a diri \"mah\" e nun jiti avanti?\n\n2. - Sintiti. Aju du' figghi fìmmini. Na è maritata ma figghi nun nn'avi,\n l'autra è schetta e avi nfigghiu. Vui chi nni pinzati\n\n1. - Mah!\n\n2. - Atu vistu ca pinzati com'a mia?\n\nI masculi giuvini si cuntunu chiddu ca cci cumminanu a picciotta o a zita 'n casa e arridunu cu discrizzioni.\n\nTurnamu a Currau ca è ssittatu assulu assulu ntra du' tavulinuzzi cu tanti mbrogghi beddi ca sistimati.\n\nOra, cc'è di diri, i cosi giusti, i cosi ca su', su',ca iddu nun è sulu spicciu e praticu ma è puru manzu, 'n partenza, chinni si ssetta composto comu na pirsuna perbene, beddu assistimatu.\n\nPpiro', purtroppu cc'è un ppiro'! Siddu aspetta cchiussà di cincu minuti si pigghia di nnoju e tannu addiventa piriculusu, iddu senza fari trippari i manu un cci sa stari.\n\nOra, siccomu è macari ntipu prudenti, ntu passari di l'anni avi sbiluppato na tattica semplici semplici ca cci avi sempri datu risurtati suddisfacenti. Sintiti.\n\nFa na mossa, un gestu, movi a testa ccabbanna e ddabbanna, talia tettu e pavimentu, finestra e porta e si ferma pi vidiri siddu cci su' riazzioni.\n\nNa vota ca si ssicura ca nun cci su' muvimenti anomali,senza dari a l'occhiu, talia ntunnu siddu attrova quarchi cosa di nteressanti ma nun attrova nenti ca lu suddisfa.\n\nE allura addiventa temerariu. Grapi di bottu lu casciolu, cci duna n'ucchiata a la sfuggita e lu nchiudi lestu lestu. Cuntrolla ca tuttu avi rristatu firmu immutabbili comu prima. Allura si fa arditu picchì dintra lu casciolu avi vistu quarchicosa di ntricanti.\n\nLu grapi picca picca e si ferma, un si sa mai c'avi jicatu quarchirunu e s'avi mmucciatu pi piscarilu mentri arrimina unni un nn'aviss'a rriminari.\n\nQuannu è sicuru ca nun cc'è nuddu addiventa ncuscenti. Cu na mossa a la strasatta repentina e veloci veloci grapi tuttu lu casciolu, acchiappa lu brigghiu ca l'avi ncuriusitu e lu nchiudi lestu lestu e torna a mustrarisi seriu, mpassibbili cu dda cosa ammucciata 'n menzu i jammi ... orvu di l'occhi si penzu a nautra cosa ... a dda cosa!\n\nComu vidi ca nun si movi fogghia, finarmenti si cueta, si sistema commitu nta seggia, ddu brigghiu lu tira fora a l'aria aperta, su talìa di tutti i lati cu serietà e cumpitenza e ddoppu ca cci sapi tutti cosi accumenza a smuntari e muntari ca è npiaciri.\n\nSi cuncentra accussì tantu nta ssu travagghiu ca perdi a cugnizzioni du tempu e du postu unni s'attrova e nun penza cchiù a fari cautela.\n\nOra, muntari e smuntari sulamenti a ncertu puntu ddiventa siddiusu. Iddu allura azzicca a fari esperimenti sempri cchiù complessi fin'a quannu lu brigghiu o si rumpi o si sfascia.\n\nQuannu sta disgrazzia succedi, spissu cc'è di diri, iddu tuttu seriu pacificu pacificu lu rimetti ntu sò propiu postu esattu e precisu accussì ca nenti cumpari, tira nsuspiruni di rassegnazzioni ma puru di suddisfazzioni, lu sò tempu l'avi saputu mpiegari cu versu.\n\nE torna a fari lu picciottu manzu, seriu, aspittannu ccu nun veni mai.\n\nCcu nun veni mai è a signura di russu vistuta ca capisci lu scurriri du tempu a la fimminina. Nun cci penza propia mentri parra cu chista e cu chidda, c'avi scuntratu a chidda e chista, c'avi ciuciuliatu di ccà e di ddà, pi idda su' mumenti nsignificanti. \n\nE ntantu passa na menz'urata prima ca ccumenza a calculari lu minutu. Siddu appòi s'avi fattu scappari \"nminutu precisu\" è matematicu ca ô sessantesimu secunnu cumpari davanti a Currau comu pi maggìa.\n\ncuntinua"
  },
  {
    "text": "S E C Lu N N Lu M Lu M E N T Lu \n Currau e a Signura di niuru vistuta \n\nCurrau, ca nun arriniscìu a farisi tirari lu sancu di malandrinaria da Signura di russu vistuta, a passu lestu sta turnannu tuttu ncipuddatu, caudiatu friscu, turbulentu forti. È determinatu a fari valiri i sò diritti di citatinu ... puru ca tassi nun nni paja.\n\nCURRAU - (trasi nta stanza du Mpiegatu tignusu,di fùria,accussì comu\ncci vitti fari a signura cu picciridda, dicennu di cursa a vuci \nauta) Cci avi tirari lu sancu ... ccioè no ... m'avi tirari lu sancu \n(lu Mpiegatu trucculia a testa pi singaliaricci a sò \ndisappruvazzioni) ... aiu prescia e sugnu niputi ...\n\nSIGNURA di niuru vistuta - (mancu a farilu apposta nesci da stanza \n'n funnu ô scuru ntu stissu precisu istanti di Currau) Ooooh!\nE unni ti cridi di ssiri, ô fùnnacu? (lu Mpiegatu cuntinua a \n trucculiari a tigna) ... Niputi di ccu?\n\nCURRAU - (si gratta a testa pinzusu)\n\nSIGNURA di niuru vistuta - Ccà nun si nni fannu particularità. Dunami \nlu passaportu \n\nCURRAU - Lu passaportu? Ju nun avi spatriari \n\nSIGNURA di niuru vistuta - Malanova a ccu dicu jù! A patenti \n\nCURRAU - A patenti? Ancora mi l'avi pigghiari \n\nSIGNURA di niuru vistuta - Malanova attorna a chiddu stissu! A carta \nd'identità\n\nCURRAU - Ju ccà mancu a cartulina cci aiu\n\nSIGNURA di niuru vistuta - Malanova macari a tia! Ndocumentu a \ncomegghiè \n\nCURRAU - Nfogghiu 'i via. Mu sarvai pi rigordu\n\nSIGNURA di niuru vistuta - Strichitillu nti naschi. Mha mmustrari \nnnocumentu cu foto segnaletica, bio ... (ò Mpiegatu) Com'è \nca si dici?\n\nMPIEGATU - Biometrica ... Ma tantu iddu nun la capisci a palora\n\nCURRAU - Chi cci stati ncùcchianu! Ju tutti cosi capisciu \n\nMPIEGATU - (fa comu a gaddina) Cocococòoo\n\nCURRAU - Chistu è lu travagghiu vostru?\n\nSIGNURA di niuru vistuta - A babbiari nni mittemu? Ô fattu nostru \n\nCURRAU - Ju nun sugnu fotogenicu, tintu vegnu nti fotu \n\nSIGNURA di niuru vistuta - Allura ti nni po' iri \n\nMPIEGATU - Ma comu si fa a sciri di di sti tempi senza nnocumentu di \n ricanuscimentu!\n\nCURRAU - A mia tutti mi ricanusciunu! Appoi ju sugnu accussì comu \n mi viditi puru nta fotu bi ... bi ...\n\nMPIEGATU - Bih malanova! Arreri a chicchiari azziccasti?\n\nSIGNURA di niuru vistuta - Picca chiaiti. Vidi c'avi fari \n\nCURRAU - Aju a tessira da Giuvintù Franciscana\n\nSIGNURA di niuru vistuta - Ca fotugrafìa? \n\nCURRAU - Di quann'era picciriddu \n\nSIGNURA di niuru vistuta - Megghiu 'i nenti! Dunamilla ccà. (comu cci \nl'avi nti manu ddoppu ca l'avi taliatu di tutti i lati, girata e \nriggirata) Comu ti chiami?\n\nCURRAU - Comu c'è scrittu ddocu!\n\nSIGNURA di niuru vistuta - (sempri cchiù siddiata) A pacenzia mi sta \nfacennu perdiri!\n\nMPIEGATU - Picchì avi fari lu tortu? Arrispunnicci cu versu, ducatu \n\nCURRAU - Chi dissi di tintu?\n\nSIGNURA di niuru vistuta - (alterata) Tu vogghiu sentiri diri ca tò vucca \ncomu ti chiami \n\nSIGNURA di russu vistuta - (trasennu) Ma tu a tutti fa' vuci?\n\nCURRAU - Ju veramenti ...\n\nSIGNURA di niuru vistuta - (nta nsecunnu scrivi lu furmulariu e cci lu\nduna) Vattinni nta stanza di sta Signura \n\nCURRAU - A sacciu \n\nSIGNURA di niuru vistuta - Megghiu accussì (a Signura di russu vistuta)\nCummatticci tu ora \n\nSIGNURA di russu vistuta - Assettiti beddu manzu, bidduzzu bidduzzu \nsenza tuccari nenti e nto mentri gnutticati na manica di \ncammisa\n\nMPIEGATU - Du vrazzu mancinu, mi raccumannu! Un ti scurdari du \ncunsigghiu ca comu npatri ti desi \n\nCURRAU - A cammisa cu i manichi curti cci l'aiu \n\nSIGNURA di russu vistuta - Piccatu! Nenti cci fa, ju staju vinennu \n\nCURRAU - Cc'è di spittari?\n\nSIGNURA di russu vistuta - Nminutu, nminutu precisu \n\nCURRAU - (mentri ca nesci scunsulatu) Spiramu lu Signuri ca bona mi \nfinisci! (e i mpiegati lu taliunu trucculiannu i testi)\n\ncuntinua"
  },
  {
    "text": "I TRI Ci a l'ASL\n- ntruduzzioni -\n\nStu cuntu è nfattu riali ca succidìu a l'Auturi, e a mia, è naturali.\n\nIddu, ca si cridi na pirsuna seria mentri eni un ballacazzizza, lu cunta accussì comu successi, nudu e crudu, lisciu lisciu, lavatu lavatu, senza amuri e passioni, fantasia e partepazzioni.\n\nJu ca estru e mmagginazzioni cci nn'aiu di vìnniri e di jittari, mmeci, m'aiu passatu lu piaciri di rumanziarilu facennucci trasiri i tri Ci.\n\nAccussì l'aiu pututu cuntari nta na manera divirtenti, armenu criju, senza aviri a pretenzioni di dari na morali. Ccu nni vulissi na s'avi mmintassi iddu stissu.\n\nLu sviluppu di stu fattu lu dividìu nta sei mumenti cu prutagunisti sempri scanciati, a parti i tri Ci.\n\nL' urtimu avvirtimentu, senza ca nuddu si siddia. Un si sapi picchì, nun dumannatimillu, mancu ju lu sacciu, Ciccu s'avi fari na gnizzioni, Cola i raggi e Currau s'avi tirari lu sancu.\n\nOK, putemu accuminzari. Addivirtivi ... spiramu ô Signuri!\n\n PI R I M UM Lu M E N T Lu\n\nI tri Ci comu mettunu pedi a l'ASL di sperti ca erunu ddiventunu stunati babbaluti.\n\nSunnu a l'ingressu disorientati comu quannu avissinu trasutu nta territoriu spirdutu puru picchì nun cc'è npurteri nta portinaria, pirfinu na guardapurtuni fimmina avissi statu apprupiata, ma nun cc'è nè chiddu nè chidda ... e mancu chista.\n\nPi l'autri peni un si vidi anima viva ca cci putissi dari na tinta nnicazzioni gratuita pi sapiri di unni pigghiari pi jiri unn'ann'a jiri, pi dirila a la Totò.\n\nDdoppu aviri taliatu e taliatu attorna i mura ca nenti cci dicinu, si vvinturunu nta ncurrituri ô scuru, strittu e tantu longu ca na fini un si vidi. \n\nVannu avanti npassu a vota picchì si rrisica di iri a sbattiri i naschi nta quarchi cantu e si tenunu compatti comu si fussiru nta \"selva oscura\" di Danti e si scantassiru di na mmuscata di quarchidunu scanusciutu.\n\nOra, mentri avanzunu cu cautela granni stannu ncucchiati cu i cianchi, tuttu nta na vota cc'è un scoppiu forti ma forti forti, c'avi fari ncorpu di cannuni, accussì forti comu quannu n'aeriu supersònicu rumpi a barriera dû sonu.\n\nCOLA - Aiutu matri mia!\n\nCICCU - C'avi statu?\n\nCURRAU - A guerra scuppiò!\n\nCOLA - Diu cci nni scanza!\n\nCURRAU - Diu cci nni lìbbiri!\n\nCICCU - Zittitivi ... nenti cchiù si senti!\n\nCURRAU - Chi facemu?\n\nCOLA - Arrigghiramu!\n\nCICCU - Jemu avanti \n\nCOLA - E ju chi dissi?\n\nE ccussì, scantati scantati, tornunu a caminari tutti ncucchiati.\n\nComu Diu voli, ddoppu na para di scuntrati cu criaturi alieni omirtusi, poviri svinturati, puru iddi scantati e prioccupati pa propia sicurizza e saluti, si guerra nun cci nn'è a l'attintati s'avi stari accura, comu votunu un cantu vidunu 'n luntananza un raggiu di luci sulari propiu comu si vidi nta na galliria, ca signìfica ca sta finennu e ddà si spunta a l'aria aperta.\n\nTutti cuntenti allestunu lu passu comu si ddà nfunnu cci fussi a soluzzioni du prubblema. Na vota ca cci jicunu ppiro', cci restunu delusi.\n\nDda luci ddà veni di na porta aperta davanzi a cui si chiantunu esitanti comu si truvassiru davanti a mmuccatura di na caverna.\n\nDi nlatu vulissinu trasiri pi esplorari lu dintra, taliari chi cc'è, ccu cc'è, pi l'autru latu si scantunu di truvaricci na bestia sarvaggia feroci, tipu n'ursu brunu marsicanu 'n litargu chinni Diu nni scanza si risbigghia, o un dragu sputa focu 'n quarantena causa covid-19, chinni cchiù piriculusu ancora.\n\nDdoppu na cunsultazzioni ginirali lesta di tutti tri nzemmula, mancu avissin'a fari n'opirazzioni chirurgica difficili e cumplicata, Cola, di tutti lu cchiù avvinturusu, pi nun diri scunsapevuli ncuscenti e puru assà scantulinu, a curiusità ppiro' è troppu forti, s'allunga tuttu pi mettiri a testa dintra dda porta mentri l'autri du' lu trattenunu pa cintula dê causi.\n\nNa vota ca dda sò posizzioni trabballanti s'avi stabilizzatu, vidi ca è na stanza cu du' scrivanii. Na è occupata di ncristianu anzianu menzu tignusu ca sta cuntrullannu cu accura e mpegnu na pocu di ... \"grattaevinci\", l'autra è vacanti ma a seggia spustata narrè fa capiri ca quarcunu cc'è ma pu mumentu, nquartud'ura, menz'ura, è assenti.\n\nNfunnu cc'è n'autra cammara, ô scuru, unni si stravidi na signura di niuru vistuta ca parra ô telefunu.\n\nRitiratu a Cola, i tri attorna fannu na cunsultazzioni ginirali pi dicidiri siddu è pirmissu disturbari du' mpiegati accussì fortimenti occupati.\n\nOra, siccomu nun si fidunu a junciri a na dicisioni cumuni cuncurdata unitamenti a l'unanimitati, Currau, ca è ntipu praticu e spicciu, chinni i discussioni longhi nun li supporta, cu na nizziativa privata tutta sò, ô mpruvvisu, senza tuppuliari, senza dumannari pirmissu, addirittura senza salutari, trasi a tipu ruspa ammattennusi na para di seggi.\n\nCiccu e Cola misi davanzi lu fattu cumpitu, trasunu puru iddi facennu finta di discutiri supra ccu s'avi fari chistu ccu s'avi fari chiddu pi straviaricci lu pinzeri ô mpiegatu ca mischineddu mentri avi a testa calata supra i grattaevinci e a l'aria ntra li jidita un spucciulu ca cci servi pi grattari, spinci l'occhi e i talia maravigghiatu e menzu sfasatu.\n\nCurrau, ca capisci a maniata, si cci mmisca puru iddu ntu dibbattimentu pi frasculiari cchiossà a custioni.\n\nCICCU - Chi sta ragghiunannu! Ju npirtusu ntu culu mai mi nn'aiu fattu fari e mai mi nni fazzu fari \n\nCOLA - E secunnu tia sugnu nfissa pi fari npiaciri a tia? Tu nun curregghi figghiu beddu!\n\nCURRAU - C'avi diri ju allura ca m'avi fari spirtusari nvrazzu? Vulemu fari cancia e scancia?\n\nLu strepitu è ccussì forti ca cci rumpi i timpani a signura di niuru vistuta, ca mmeci di prioccuparisi abbanedda a porta pi nun ssiri disturbata e ccussì rresta sula e isulata cû tutti i rrisichi ca l'isulamentu cumporta.\n\nLu mpiegatu tignusu c'avia rristatu ntrunatu comu pigghiatu dê bummi miricani e russi, appena capisci lu discursu ritorna 'n senzi. Si susi da seggia e va vicinu ê tri pi faricci finiri ddu tiatru pi subbutu picchì voli accabbari lu travagghiu dê grattaevinci prima di livari manu, ccioè prima c'accabba a jurnata pagata, iddu ntu tempu libbiru s'avi ripusari, e cci fa na pruposta ca sulu unu ca sò testa putia fari.\n\nMPIEGATU - (comu npatri pacinziusu, pi livari l'occasioni) Taliati chi facemu (a Currau) Tu ca tha tirari lu sancu arresti ccà cu mia, vuautri dui nta prima porta ca v'ammati a manu manca \n\nCiccu e Cola comu si ripigghiunu du sturdimentu pi dda pinzata giniali, ddoppu ca s'annu taliatu nti facci comu pi diri \"minchia chi ciriveddu\", senza diri nenti, picchì nenti cc'è di diri, votunu tunnu e si nni vannu.\n\nCURRAU - E ju chi fazzu?\n\nMPIEGATU - (cu njitu davanti a vucca cci fa nzinca di starisi mutu) Ssss .... (tuttu nta na vota si senti lu stissu bottu di prima)\n\nCURRAU - (tramutatu pi nun diri scantatu mortu, agghiarniatu comu nmuluni 'i ciauru giallu) Matrimiiia! Chi succidiu?\n\nMPIEGATU - (tuttu cuntenti ridi e batti i manu comu ntô babbasuni) Lu sapia, lu sapia! Un ti scantari, nenti nn'è! A porta sbattì. Un cci rrinesci nuddu a trattinirila, a tutti cci scappa! (tira nsuspiruni di suddisfazzioni) Menu mali ca cci su' sti divirsivi ogni tantu sinnò ccà d'annoju si murissi. Vabbè va, o fattu nostru ...\n\nCURRAU - Giustu, lu sancu m'avi tirari \n\nMPIEGATU - Veru è! Tu sì chiddu ca s'avi fari spirtusari lu vrazzu (lu talia pietusu) cu tu fa fari! (isa a vuci) T'avi tirari lu sancu, giustu capìvu? \n\nCURRAU - Sissi. Tiratimillu ca mi nni vaju di cursa prima ca mi nni pentu o scoppia attorna lu finimunnu ... cci aviti cosa a lu cuntrariu?\n\nMPIEGATU - Ju? Chi nnicchennacchi cu mia! Lu piriculu tu lu vo' curriri\n\nCURRAU - Chi vuliti diri,\n\nMPIEGATU - Lu vo' ncunsigghiu d'amicu?\n\nCURRAU - Mi stati facennu scantari \n\nMPIEGATU - Siddu ti scanti, beddu miu, vattinni di unni vinisti. Tirariti lu sancu nun è cosa tò. Sì mancusu?\n\nCURRAU - Ntonzi, tutti cosi ca manu dritta fazzu \n\nMPIEGATU - E allura fatti spirtusari lu vrazzu mancinu, ascuta a mia ca patri ti pozzu veniri \n\nCURRAU - Comu diciti vui fazzu! Mu putiti tirari a comegghiè?\n\nMPIEGATU - Ju? Nun è travagghiu miu. Appoi s'avi compilari ... a capisci a palora?.... cu - mpi - la - ri ... Jinchiri ... s'avi jinchiri nformulariu ... cci su' nmari di dumanni ... ma i risposti su' cchiossà ... caterni ca nun ti po' mmagginari ... a nun finiri su ' ... ti paria facili tirariti lu sancu? Sorti cci voli!\n\nCURRAU - Vabbè! Stu furmulariu mu putiti cu ... cu ... cu ....\n\nMPIEGATU - Vo' fari l'ovu?\n\nCURRAU - cu ... cu ...\n\nMPIEGATU - Lassa perdiri, nun è cosa tò! Compilari \n\nCURRAU - Propiamenti! Mu putiti cu ... cu ... \n\nMPIEGATU - Arreri? Nun è travagghiu miu. A signura i cu ... cu ... cu ...\n\nCURRAU - Mi stati buffuniannu?\n\nMPIEGATU - Ca quali! Lu chicchiamentu mi mmiscati. A signura i cu ... malanova ... i jinchi. Accamora ppiro' è mpignata \n\nCURRAU - Cc'è di spittari?\n\nMPIEGATU - Lu Signuri lu sapi! Nti sò manu semu! Pi mia è, ti nni po' iri ora stissu ... Senti chi fa'. Assettiti ntu vancu ca cc'è ntu currituri. Quannu è ura ju ti chiamu, cci po' puntari, tu pena un ti nni pigghiari\n\nCurrau nesci e ancora no s'avi ssittatu ca cu furia mastrisi si rricogghi na signura ca si trascina na picciridda nica riluttanti. \n\nLu Mpiegatu addirittura nun fa a tempu a ssittarisi ca rresta appinnutu a mità strata e pa secunna vota talia abbabbaluccutu.\n\nMatri cu picciridda - (a vuci jauta alterata) Cci avi tirari lu sancu a me figghia, unn'è ...\n\nCURRAU - (com'a senti trasi di cursa) Prima ju cci sugnu!\n\nMatri cu picciridda - ( ca vuci ancora cchiù eccitata) Ca quali! Ju di prescia vajiu ... Appoi cucina sugnu ...\n\nSignura di russu vistuta - (si rricogghi currennu tutta tramutata) Chi ti succidìu! A picciridda ...\n\nMatri cu picciridda - Cci avi tirari lu sancu a nicuzza ... e stu picciottu cci avi fattu vuci \n\nSignura di russu vistuta - (a Currau) Vrigogna! ... A na picciridduzza! Nun ti quagghia a facci?\n\nCURRAU - (a talia cu tantu di occhi sbarracati e vucca aperta) Ju ...\n(talia lu Mpiegatu ca isa i manu a l'aria rinnutu, appoi fa lu gestu di Pilatu pi turnari a jisarili) Fora mi chiamu!\n\nSignura di russu vistuta - (pigghia a picciridda 'n vrazza) Veni ccà, ciatu miu, nun ti scantari di stu ... stu ... nun cci pinzari, ju ti difennu. Amunì, nta nminutu nni llistemu (e nni va)\n\nMatri cu picciridda - (prima di sciri talia a Currau cu na taliatura sprissiva tipu \"avi vistu maccarruni? \n\nCURRAU - Ma comu, accussì si usa? Ju macari allura (e parti)\n\nMPIEGATU - Bravu! Va, ca! Vidi chi po' fari! Fammillu sapiri comu ti finisci!\n\ncuntinua"
  },
  {
    "text": "Lu M O N O L Lu G Lu D I C Lu R R A Lu \n\nCOLA - Bravu Ciccu, m'avi piaciutu! Di Sicilia sempri accussì s'aviss'a\n parrari! Di cosi beddi, su merita, e no tinti comu spissu succedi\n\nCURRAU - Senza parrari dâ mafia? Sicilia e mafia nzemi caminunu. Si \n scrivi Sicilia e si leggi mafia, si parra di mafia e si capisci \n Sicilia\n\nCOLA - Sta storia s'avi finiri. S'avi firmari di mmiscari Sicilia e mafia. Lu \n nummuru dê mafiusi è nenti rispettu a pupulazzioni \n\nCICCU - Ju com'a tia a penzu. E comunchi ju a rialtà pi chidda ca è \n cuntai! Oji comu oji a mafia siciliana è na organizzazzioni\n criminali com'a tanti ntu munnu, nun avi cchiù nenti a chi \n vidiri ca mafia du passatu mancu tantu luntanu.\n\nCURRAU - Veru è! Na vota lu mafiusu era n'omu di valuri, di rispettu e \n d'onuri, raramenti sparava e siddu lu facia era ca scupetta, \n ca lupara. Chi mafia eni chidda di sti tempi ca spara 'n\n manera sarvaggia cu armi automatichi o fa scuppiari \n menzu munnu senza darisi pinzeri si ntu menzu cci va genti \n nnuccenti? È mafia chista?\n\n Comunchi ju sbagghiai a parrari. Ju ntinnia lu modu di \n pinzari, aggiri e parrari mafiusu di pulitici funziunari pubbrici \n e privati, prufissiunisti di ogni rangu, cumprisi parrini e \n monichi. Sta genti persi lu senzu di sirvizziu â cumunità, ô\n nnivìduu.\n\n Puru genti cumuni, chi vi criditi, parenti amici e canuscenti. \n Siddu ti cumporti cu educazzioni e gentilizza addiventunu \n patri eterni, tanti mammasantissimi, e ti trattunu cu i pedi, \n cu supiriuritati e arruganza, vastasaria e sarcasimu, \n prosopopeia e sbruffuneria.\n\n A cosa ca a mia mi pari cchiù schifiusa e scuncirtanti, cu \n cchiù mafiusità, è a manera pa quali tanti pulitici e tanti di \n forzi dî l'òrdini aggisciunu. Sti biniditti cristiani, pi nun diricci \n sti gran cu ... sti gran figghi di ... nzumma sti signuruna \n sfruttunu 'n manera esaggirata lu putiri ca annu a dannu di \n ccu avi bisognu o nun si po' addifenniri.\n\n Aju vidutu sceni ca fannu veniri lu vomitu! Na vota arristai cu \n tantu d'occhi a vidiri ncanuscenti, npatri 'i famigghia onestu,\n fari comu nfoddi a comu si rriminava pi allicchittarisi \n npuliticu lucali ca cci avia prucurari ntravagghiu cumunali.\n\n A mia cchiù di npuliticu, chiddu mi parsi mmeru capu mafia \n circunnatu dê sò sgherri, \"i sò bbà a ogni cosa\".\n\n Ju nun sugnu cuntrariu ê raccumannazzioni ma contru \n chiddi ca pprufittunu da situazzioni pî propi nteressi.\n\n Fora Italia si nun cc'è quarchedunu dintra a fabbrica ca ti\n canusci, ti raccumanna e ti prisenta, a tia nta dda fabbrica \n nun ti pigghiunu.\n\n Appoi cci su' chiddi ca si cumportunu comu lanzichenecchi, \n sarchiunu chi trovunu, qualsiasi cosa cci capita sutta manu \n e si nni futtunu si fannu chianciri a quarchi patri 'i famigghia.\n\n Forsi dicu na minchiata ma lu stissu a dicu. A Sicilia di oji avi \n bisognu dê siciliani dê Vespri ca foru capaci di pigghiari a \n cauci 'n culu ddi malacunnutti francisi e di jittarili a mari pi\n nun farili cchiù turnari.\n\n Nta ddu mumentu addivintammu npopulu e mustrammu ô\n munnu intieru chi si po' ottiniri tutti nzemmula.\n\n Siddu vinissiru nni nzignassiru macari chi veni a diri aviri a \n cori a propia terra, aviri lu senzu di appartinenza a npopulu,\n sintirisi npopulu, di aviri a libbirtà di vìviri 'n paci, di aviri \n relazzioni suciali trasparenti basati supra l'amicizzia, a\n canuscenza, senza suspetti, intrichi, inganni o fini \n ammucciati.\n\n Ju vulissi ca tutti i siciliani, omini e fìmmini, di qualegghiè \n classi suciali, si cumpurtassiru unnegghiè, a tutti banni, cu \n cuegghiè, di pirsuni civili, educati, ca nun fussiru arraggiati, \n aggressivi comu cani 'i mannara ... mai ... cu nuddu, ca \n rispittassiru lu prossimu, granni o nicu, masculu o fìmmina,\n in quantu pirsuna, ca nun taliassiru ccu è, di unni veni, \n chiddu ca è, pi comu appari, pi chiddu ca rapprisenta o\n chiddu ca pussedi.\n\n E chistu è tuttu. Scusati si parrai tantu.\n\ncuntinua"
  },
  {
    "text": "J O C Lu 'I F O C Lu\n\nSignuri mei allallati, cristiani amurusi di ddabbanna lu Strittu c'atu persu i senzi cu sti maravigghi fora misura, fora purtata da vostra cumprinsioni, faciti ancora tanticchia di d'attinzioni, ascutati sta sparapaddiata di tuttu stu jocu 'i focu ca ca vucc'aperta atu taliatu. \n\nStati beni accura e pi tutta a vita rivurdativillu. Finiticcilla na vota pi sempri di taliari a Sicilia cu commiserazzioni, senza babbiari vu dicu, picciotti, mittitivillu'n testa e mittiticci nti ssu ciriveddu rintrunatu sti tri granni viritati ca vi vogghiu rivilari.\n\n1. Sta nostra terra avi statu du Signuri biniditta picchissu tuttu chiddu ca si simina, si chianta, s'innesta o nasci spuntaniu, è di qualità superiori, di prima scelta\n\n2. Tuttu chiddu ca ntô munnu si curtiva, cumprisi i frutti trupicali, ananas banani maracuja mango avocado papaja e cumpagnia cantannu, sta terra lu po' riplicari cu facilitati e jè cchiù sapuritu e gustusu di chiddu origginali.\n\n3. Lu pisci dô nostru mari avi nsapuri ca a nudda banna si po' gustari.\n\nJu ora aspettu di sintiri ca finarmenti produciamo cacau e café \"qualità Sicilia\" ca cci fa i scarpi a chiddi ca cci su' pedi pedi. \n\nNun cci criditi? 'N semu ccà! Cca semu! Aspittamu e videmu!\n\nCICCU Bonu cchiù \n\nCOLAE l'elencu?\n\nCICCUMi nn'aiu pintutu! Nun lu fazzu pi nun rristari senza ciatu, senza vuci. Pi fari st'elencu, di tuttu chiddu ca in esclusiva avemu, Pavarotti cci vulissi, cu sò ciatu e ca sò vuci.\n\nCOLAFacci lu riassuntu, comu avi fattu prima \n\nCICCUE va beni! Mi cumminciu picchì penzu ca si nun lu dicu nguttatu cci rrestu\n\nE allura ascutati carusi abballavirticchi.\n\nA Sicilia ddoppu ca pi millenni fu lu graniu di Roma, appoi di l'Italia, anni fa abbannuna sta curtivazzioni e si jetta nta frutta e virdura ddivintannu 'n tempu 'i nenti l'ortu d'Europa. \n\nOra comu ora, nun cci mettu chiddi ca già dissi, mennuli racina vinu aulivi ogghiu, sta risturannu l'ossa ê cuntinintali europei cu\n\n 1pumadoru di Pachino di ogni culuri tipu e pizzatura \n\n 2pipi virdi russi e gialli di Butera \n\n 3milinciani di Santa Croce Camerina \n\n 4aranci biunni di Ribera e Bivona \n\n 5aranci russi di Lentini \n\n 6 ciurietti viola, i vruocculi bastaddi di Muncibbeddu \n\n 7 cacocciuli spinusi di Menfi \n\n 8 citrola di Comiso \n\n 9 caroti di Ìspica e Rosolini \n\n10 linticchi di Ùstica e\n\n11miluna di acqua ca si vìnnunu a mitraggiu, no a pisu\n\n12 pèrsichi di Leonforte \n\n13 pira coscia dâ pruvincia di Catania \n\n14 aulivi di Castelvetrano\n\n15 ficurinnia di Caltagirone Cunziria Segesta e Vizzini \n\n16 cachi di Misilmeri \n\n17 cricova o piricopa o ... comegghiè i chiamati sempri i varcoca di Scillato su'\n\n18 miluna 'i ciauru o dô mmernu di Erice \n\n19 nespuli di Trabia \n\n20 pistacchi di Bronte, a frastuca, ca si vinni a trappisu comu l'oru \n\n21 chiappiri di Pantelleria, i cchiù megghiu dû munnu \n\n22 a farina di frumentu anticu duru pi fari lu couscous di Trapani \n\n23 i cucuzzi serpenti ca su' unnegghiè e comu si fannu e fannu sempri cucuzza è \n\nAppoi avemu i panelli di Palermo, lu cioccolatu di Modica, lu pisci di Lampedusa cu couscous, i scacci di Catania, i scacciateddi di Ragusa e Modica, i mpanati ... Cola ntuppimi a vucca ca nun nni pozzu cchiù!\n\nNun lu fa Cola ma Currau ca nun vidi l'ura di diri lu sò monolugu.\n\ncuntinua"
  },
  {
    "text": "R A C I N A E. A Lu L I V I\n\nForza genti ntuntuta, chi vi succedi? Pigghiata dê bummi siti? Picchì ssi facci tramutati? Pi ccussì picca vi mprissiunati? Ancora nenti atu vidutu!\n\nOra vi parru da racina di Sicilia ca è troppu spiciali. Nui finu a jinnaru a vinnignamu. Quali utru rappu senza ca s'ammaccia risisti tantu a longu nta maccia da viti?\n\nComu si sapi, a racina si curtiva 'n tuttu lu munnu ma nun cci nn'è na c'agghica ô liveddu da nostra.\n\nChiddu ca sacciu supra a racina di Sicilia è troppu assà, aguali aguali a chiddu ca sacciu dê mennuli. È accussì assà ca a testa cci perdu e nun sacciu comu m'avi llestiri.\n\nFazzu comu prima, vi parru sulu dê tri tipi, nti nui cchiù canusciuti, e mi nni vaju cantannu cantannu.\n\nForza signuri abbabbasunati, taliati ddi filagni di ddi vignali, ddocu a racina cc'è, janca rosata e nìura, ca tutta Europa si rricria a tastari, a Vittoria, a Mazzarrone e a Canicattì.\n\nI rappi su' beddi chini, fitti, ngranati e pisunu ntra lu menzu chilu e cchiù supiriuri assà a na chilata.\n\nA racina \"Victoria\", a racina \"Riggina\", è ricca di vitamini, minerali e antiossidanti, diggiribbili e nutrienti, pi nenti ngrassanti.\n\nA rappa è a piramidi, magnifica, bedda di vidiri, veni lu cori a talialla, pari ntagghiata ntu marmuru tantu è pirfetta,\n\nI cocci su' beddi grossi, ovali, citrigni e sapurusi. Quannu scoppiunu nta vucca a inchinu tutta e si prova cchiossà piaciri.\n\nA racina di Mazzarrone, sua ccillenza IGP, è niura russa e janca. Manciata frisca suprattuttu a matina, a panza vacanti, arridduci lu colisteru, cummatti a pisantizza di stommacu, emorroidi, a colicistiti, i petri, oltri a ssiri diuretica e lassativa.\n\nChidda di Canicattì, \"Uva Italia\" IGP ... Uva Italia! (scusati, avi divagari tanticchedda).\n\nI vignaroli di Canicattì, pi mia, a scacciaru fradicia a chiamalla \"Italia\". Ju pi mia l'avissi chiamatu \"Racina Sicilia\" e sugnu cummintu ca cchiù preggiata avissi statu cunsidirata, cchiù valuri s'avissi accaparratu, cchiù mircatu avissi avutu. Lassamu stari, va!\n\nSta racina, abbasciata genti, è famusa pu sò sapuri e prufittamenti ca fannu beni a saluti.\n\nÈ adattabbili e gustusa pa sò ricchizza di minerali ricostituenti e i vitamini ABC, cummatti i radicali libbiri e pruteggi lu DNA.\n\nTutta a racina di Sicilia è miraculusa. A pistalla cu i pedi o purtalla ô parmentu, cci nesciunu vini janchi, russi e rosati ca i senzi fannu perdiri.\n\nNun si scantunu, no, di chiddi du Cuntinenti e di Francia, anzi ... anzi ... senza ca vi siddiati e vi strinciti lu mussu e vu sturciti masinnò a dicu tutta radduppiannu a ddosa ... pi stavota lassu perdiri.\n\nAmmeci no! Giustu pi farivillu sapiri, nuautri fora du jancu russu e rosatu, di qualità supiriuri, lassatimillu ribattiri, senza livaricci meritu a nuddu, accussì nuddu s'offenni, masinnò scinni e sa fa a pedi, puru lu niuru avemu, lu Niuru di Avula, canusciutu comu lu \"Nero d'Avola\" ma nenti paura, nun cancia sapuri.\n\nSiddu cci pirmittiti, lassu iri i vini di Muncibbeddu, da zona di Trapani/ Marsala e di Agrigento, e mi fermu a diri quattru palureddi supra stu \"Niuru\" particulari.\n\nLu Niuru di Avula, signuri allampati, senza ca vi vviliti, è lu Re dê vini, no lu \"Principi\" comu avi statu \"vattiatu\" sbagghiannu di tunnu, è dda cosa ca carattirizza a Sicilia a pienu, cu chinizza, senza rimissioni dî piccatu.\n\nÈ lu Re picchì avi cchiù carattiri di qualegghiè autru vinu. Mittutu nta tavula cunzata fa scumpariri ddu vinu, mischinazzu, ca si cci metti vicinu.\n\nÈ megghiu ca nun mi caudiu, ca mi carmu. Ma picchì? A ccu avi fari facci? Avanti senza scantu, dicemulu chiddu ca s'avi diri!\n\nJu, signurini allaccarati, supra stu vinu nni sacciu accussì tantu ca vi putissi vurricari, senza ca vi jisati l'occhi ô celu, chiddu ca dicu Vangelu è.\n\nSenza ncarcari troppu a manu, dicu ca lu Niuru di Avula è vurcanicu, mpituusu, siccu, ginirusu, sinceru, liganti.\n\nAvi sapuri di frutta russa, amuredda cirasa mirtillu racina spinusa, di rigulizzia, addauru, pruni e ciuri sicchi, spezzi vari, e jè chinu e persistenti.\n\nA cosa cchiù forti di stu Niuru è ca sti sapuri si prisentunu 'n vucca a picca a picca, accussì ca si spirimenta na spirienza cchiù appaganti e ricca.\n\nLu Niuru di Avula, genti abbastiunata, è un spiritu libbiru. Com'a tanti siciliani, si nni futti di reguli tradizzioni occhiu suciali, picchì si fa biviri commudanenti cu i carni di qualegghiè culuri e cu pisci 'n ginirali, crustaci, tunnu e piscispatu 'n particulari. Ma ppiro' pi mia è bonu macari assulu.\n\nÈ piacevuli sintirisillu 'n vucca picchì nun passa lisciu e veloci pu palatu nun essennu acquusu.\n\nQuannu scinni pu cannarozzu, a canna da gola, arrifrisca ca è na biddizza. Lu rrifriscu si senti ntu pettu e nta panza e si tira nsuspiruni di suddisfazzioni.\n\nLu culuri è russu rubbinu ccussì ntenzu ca tacchia si na stizza arriva 'n coddu e a macchia nun è quantu arriva e si nni va.\n\nI cocci di sta racina, signuri allattumati, su' tunni, tutti i stissi, comu badduzzi di vitru, ncasati nta rappa ca risulta cumpatta. A scorza viola, appoi, è mpinitrabbili a l'acqua chinni lu sucu è beddu asciuttu.\n\nSta racina, si dici, fu purtata dê culoni Greci antichi. Si dici puru ppiro' ca è nniggina. Comegghiè è stabbilutu ca è 'n Sicilia comu minimu di trimila anni.\n\nE cosa cchiù mpurtanti assà è ca sacciu ca a sò casa vera è ntra Avola Noto e Pachino, tirritoriu argillusu, calcariu, siccagnu, espostu, cu nclima caudu, siccu e vintusu, picchissu è curtivata a arvuriddu ... e jè resistenti a malatìi e siccità.\n\nSacciu macari ca oramai si curtiva a spaddera nta tutta a Sicilia, nta Talia du nordu, pinzinu nta California Australia e Sud Africa ma nuddu di sti vini assumigghia a l'origginali unni a gradazzioni alcolica arrivava a diciarottu gradi, dicu 18, un liquuri 'n sustanza.\n\nA propositu di sta gradazzioni avi diri na cosa ca nun mi fa piaciri, na cosa accussì tinta ca nun mi fa sintiri ricugghiusu di ssiri sicilianu anzi mi scunsola, deprimi, mi fa russicari, quagghiari a facci, nsumma mi jetta 'n terra.\n\nDissi ca \"rrivava\" a 18 gradi e nun e nun mi sbagghiai picchi oji comu oji cci avi na gradazzioni cchiù ... sinsata ma sempri cchiù jauta di l'autri vini.\n\nA diciarottu gradi prima cci gghicava picchì a fermentazzioni durava fin'a quannu tutti i zuccari si trasfurmavunu in alcol e a scorza si lassava ntu mustu pi diversi simani pi faricci pigghiari tutti l'aromi ca già dissi. Ora annu canciatu sistema ... malanova!\n\nA gradazzioni jauta ppiro' purtava a dda cosa tinta tinta ca prima dissi.\n\nPinzati ca finu a l'autr'ajeri stu vinu straurdinariu, ccillenti 'n tuttu e pi tuttu, vinìa stupidamenti vinnutu comu vinu di tagghiu ê vignaroli du Nordu e di Francia, ô 'n grossu ... sfusu ..., lu ripetu attorna accussì vi rresta fermu nta menti, vinìa vinnutu a l'ingrossu, a cisterni chini, cunsidiratu sturdutamenti comu mminu comuni. \n\nMi figuru i risati ca cuntinintali e francisi si facivunu a facci da Sicilia!\n\nSti scaltruna malizziusuna si ccattavunu lu Niuru di Avula pi daricci cchiù culuri, cunsistenza, pastusità e sapuri a chiddi sò troppu vagnati, ccioè acquusi ... nsumma pi dilla a carcarara, acquaredda erunu, acqua frisca.\n\nSi po' ssiri cchiù babbi, cchiù fissa, ncapaci, malaccorti, pazzi, senza ciriveddu, scurrigghiuti di ccussì?\n\nJivunu jennu ancora cu l'occhi nchiusi? Malanova a ccu nun s'avi saputu quartiari, a ccu nun s'avi saputu riminari, a ccu nun avi limitatu lu tirritoriu, tutelatu lu nomu comu ficiru cu Brunello di Montalcino, a ccu cci avi mancatu lu curaggiu di mmistiri capitali.\n\nAviunu a fari comu Florio, chissu aviunu a fari! È megghiu ca mi fermu ... stavota lu fazzu pi daveru picchì lu stommacu svutatu suttasupra mu sentu, i vudedda fradici mi staju facennu!\n\nE allura canciu sunata e mi dicu chi cci aiu di diri supra i ulivi.\n\nA vuautri ca mi taliati cu l'occhi a pampinedda, vi dumannu siddu i nostri ulivi i vuliti accussì stissu comu su' cugghiuti da maccia, cu sò sapuri miravigghiusu, o cunzati comu Diu cumanna, ccioè \"na ô morsu e jetta l'ossu\"?\n\nI ulivi virdi nui i facemu a stimpirata. I scacciamu supra ncuticchiuni cu na cuticchia e i cunzamu cu ogghiu acitu sali agghiu accia caroti amenta rusmarinu ariganu, cc'è ccu cci metti puru finucchieddu sarvaggiu, e nni manciamu cu pani 'i casa sciunnatu friscu friscu beddu caudu caudu.\n\nI ulivi niuri i lassamu sciugari ô suli. Quannu su' pronti i cunzamu cu ogghiu sali agghiu e spezzi vari a piaciri. Mittuti supra a pizza cci dununu nsapuri suprannaturali, i morti fannu risuscitari!\n\nMa forsi a vuautri, nasciuti e crisciuti cu burru 'n manu, vi nteressa l'ogghiu EVO ma ju na delusioni v'avi dari, nti nui ogghiu extra virgini nun cci nn'è.\n\nLu sapiti picchì? Nun lu putiti sapiri picchì a vuautri vi manca a cultura di l'annata. Nui pi tuttu l'annu priparamu lu pumadoru, lu capuliatu, i nciappati, a sarsa, i chiappiri, i suttaceti, a mulinciana, senza mittirici ntu menzu i cosi duci ... e l'ogghiu, è naturali.\n\nLu nostru ogghiu ju nun sacciu comu lu putissi abbullari. Accussì comu cula ntu trappitu veni mittutu nta na giarra, terracotta o azzaru, ntra i cinquanta e i centu litri, sicunnu a zzona. \n\nA giarra appoi si stipa nti nsuttascala, stanzinu o stammugiu, ô scuru, e l'ogghiu accussì riposa 'n santa paci.\n\nQuannu s'avi jinchiri a buttigghia, cu ncuppinu e nmutu, ddà apposta, l'ogghiu si nsacca 'i supra supra senza tuculiallu minimamenti. È ccussì virdi ntenzu ca pari sucu di kiwi.\n\nA l'annu appoi, prima di mittiricci l'ogghiu novu, a giarra si svacanta di tutta a risidenza ca cc'è ntu funnu, ma nun si jetta, Diu cci nni scanza, mpiccatu murtali fussi! Cu chissa si fa lu sapuni 'i casa e nun sacciu siddu si capisci a mpurtanza da cosa.\n\nCcu n'ulivitu nun cci l'avi, a pruvista di l'ogghiu pi l'annata lu stissu sa fa. \nSu ccatta di ccu nn'avi superchiu, parenti amici canuscenti, nsumma di ccu si sapi chi ogghiu avi, e ccussì si stapi cueti, lisci lisci, pi nautru annu sanu. Ammen. \n\ncuntinua"
  },
  {
    "text": "IM E N N Lu L I b i s\n\nA stu puntu avissi a parrari di chiddu ca cu i mennuli si po' fari. Ma comu fazzu signuri mei?\n\nSu' troppu assà ca nun sacciu di unni accuminzari, e nun li canusciu mancu tutti!\n\nTaliati chi fazzu, nominu i cchiù abbanniati e pupulari, mi llestu nta na botta e mi levu lu pinzeri.\n\nAzziccu ca cosa cchiù facili di tutti, lu latti 'i mennula, a bivanna dê di li da Grecia antica.\n\nUn cci voli nenti a pigghiari npugnu di spicchi e macinalli cu tutta a peddi.\n\nA farina ca cci nesci, ca si po' ccattari, si metti nta npannu fittu futtu, si forma comu na badduzza e pi quarchi secunnu si metti a moddu di na bicchirata di acqua frisca bedda zuccarata misa nta na caputa.\n\nSsa badduzza appoi quannu è fora di l'acqua si strinci a faricci sciri lu sucu jancu.\n\nSt'operazzioni si ripeti fin'a quannu lu sucu nun è cchiù jancu comu lu latti.\n\nVivitu friscu, nta stati suprattuttu, ristora l'ossa e rimetti a sestu.\n\nCu stu latti 'i mennula sì cci fa a granita ca pa culazzioni 'i matina, nta stati, nzemmula ca brioscia cu tuppu è cchiù gradita di cornettu e cappuccinu.\n\nSi cci fannu puru ghiaccioli ca si liccunu cu piaciri passiannu ntu cursu o ntu lungumari.\n\nSi cci coci puru lu risu ca è npiattu assà gustusu pu manciari di menzjornu.\n\nCu i spicchi atturrati, zuccuru, meli e sucu di lumiuni si fa lu turruni, lu croccanti e ca giuggiulena, lu sesamu, a cubbaita.\n\nSiddu appoi ê spicchi si cci leva a peddi, mittennuli a moddu di acqua vugghienti pi quarchi minutu, ammiscati cu jancu di l'ova muntati a nivi, zuccuru, meli e frastuca, lu pistacchiu di Bronte, si fa lu turruni jancu ca da vucca un si po' livari.\n\nCu i spicchi macinati a farina si fa a pasta riali, nuautri accussì cci dicemu picchì è digna di Re e Riggini.\n\nSulu nuautri a sapemu trattari comu Diu cumanna!\n\nCci facemu sciri viscotta, pasti e pasticcini di ogni furma e cunsistenza, ca panna, crema o macari senza, ca sulu sulu a talialli già si senti lu sapuri nra vucca e lu ciauru nti naschi.\n\nE puru i fruttini facemu, a frutta marturana, ca pi falli s'avi ssiri artisti veri. I nostri pasticceri i fannu accussì precisi ca parunu cugghiuti frischi allura allura..\n\nFacemu puru ... Ooooh Beddamatri! Chi staju vidennu! Un miraggiu cci aiu davanti a l'occhi! Vuautri nenti viditi? Nun lu viditi ddu pasticceri sicilianu, ma comu a iddu tutti i stissi su', ca nesci du labburatoriu cu ddi nguanteri chini chini di cosi duci?\n\nTaliatilu bonu! Nun cci lu viditi ddu surrisu buriusu e disprizzanti, dd'attiggiamentu disdignusu e arruganti di supirioritati versu ddi mischinazzi di clienti, accumpagnatu di supirbiusa jatranza mentri i passa lentamenti sutta l'occhi di dda genti allammicata?\n\nSsu pasticceri, com'a l'autri, è ncarnefici natu crisciutu e pasciutu. È tintu e crudeli accuminzannu dê causi 'i sutta, senza na stizza di umanitati.\n\nMustra ddi spaventevuli agghiaccianti micidiali strumenti di tortura cu suvricchiusa presunzzioni, lu sapi, lu curnutu, ca quarcunu a dda vista si nn'accatta na menza chilata.\n\nStu criminali ncurriggibbili appoi si prisenta ca magnificentissima splinnenti riggina dê torti, a cassata ... sua maestà a cassata.\n\nSiddu pi casu o pi disgrazzia o pi ncrudeli scherzu du distinu nfami, vi nni truvati na sutta l'occhi, viditi ca è vera, nun è na llucinazzioni.\n\nNa vota ca l'atu vistu e mmiratu di prisenza, bedda, viva, riali, rigugghiusa, tutta culurata, splinnenti comu lu suli, un nn'aviti cchiù chi taliari, unni iri.\n\nSi nun siti siciliani mittitivi dinucchiuni e ringrazziati lu Signuri cu divuzzioni p'aviri avutu a sorti di vidilla e siddu atu nasciutu ca cammisa janca, piffina di tastari dda maravigghia purtintusa senza paraggiu.\n\nJu sacciu pi certu ca sta nostra cassata nun è di stu munnu ... Com'è ca lu sacciu? Nun avi mpurtanza, basta dirivi, di genti fidata. Ha cadutu du paradisu a n'anciulu ntrunatu mentri ca la ripurtava a San Petru \n\nSan Petru, oltri a ssiri patruni di chiavi, è lu pasticceri nummaru unu du paradisu. Avia strummintatu, criatu pi dillu signurili, sta torta e pi prima cci a voli fari tastari ô Signuri, comu è giustu ca sia, e ccussì ncarica unu di sò anciuli aiutanti di purtariccilla.\n\nLu Signuri ppiro' nun è liccu com'a iddu e ddoppu ca l'avi mmirata e lodata senza tuccalla cci dici di ripurtariccilla narrè. Ccà succedi lu ncidenti anzi lu misfattu.\n \nL'ancilu truppica e a torta vola, finennu, pi fortuna intatta, supra na maccia di gelsuminu rosa nta ncummentu di monache nta zona du trapanisi.\n\nComu San Petru sapi lu fattu pi subbutu curri ntu Signuri, cci dici chi successi e cci dumanna lu pirmissu di scinniri nta Sicilia, travistutu di viannanti pilligrinu, pi jiri a ricupiralla prima ca ddi santi fìmmini a scropunu, a tastunu e 'n tempu na botta nautra a stissa nni fannu. Di sta manera finisci l'esclusiva du paradisu.\n\nLu Signuri nta sò buntati cci rispunni ca chiddu ca è fattu, è fattu. San Petru cala a testa scunsulatu, dici \"ccussì sia\" e tortu tortu si nni torna cu l'ammiccu da cassata. Ma si cunsola subbutu.\n\nChi cci capita a l'ancilu frasturnatu? Nun lu sacciu e siddu lu sapissi nun lu dicissi, ju a spia nun la fazzu.\n\nPozzu diri ca San Petru si cunsola criannu pi subbutu lu cannolu ca ca cassata fannu coppia fissa supraffina, lu Re e a Riggina.\n\nOra, davanti ê sò maestà mustrati nta prima fila ... comu arriva lu cannolu nti nuautri? Lu sacciu ma è na storia troppu longa e nun la cuntu. Dicu sulu ca veni di nautru cummentu di monache do territoriu nissenu.\n\nStava dicennu ca davanti ê sò maestà 'n bedda esposizzioni, si vidunu sceni di traggedia greca. Cci su' lamintazzioni 'n coru di patri di famigghia seriusi, senza affruntu e decoru, vuci dispirati, esclamazzioni addulurati, dichiarazzioni di amuri illimitatu senza cunnizzioni e sciarratini pi ccu s'avi ccattari ddu capulavuru di cumposizzioni di spittaculusi frutti canniti culurati.\n\nPrima di nchiudiri cu i mennuli, ncunsigghiu spassiunatu cci vogghiu dari ê cuntinintali.\n\nPi favureddu, a pasta riali nun chiamatila marzapani picchì dê stiddi si cadi ê staddi, da puisia a prosa. Lu marzapani ê bonu, nenti chi diri, ma nun è a stissa cosa!\n\nA genti fina assapura a pasta riali cu modi ducati e signurili, pi nun diri rigali, mmeci chidda rozza zavurda s'abbuffa di marzapani ...un sacciu siddu m'aiu spiegatu. \n\nBonu accussì.\n\ncuntinua"
  },
  {
    "text": "I M E N N Lu L I \n\nParramu ora di chiddu c'avemu di mill'anni, da mennula, accuminciannu di quannu l'àrburu è 'n ciuri.\n\nPenzu ca tuttu lu munnu sapi, e si nun lu sapi cci lu staju facennu sapiri ora, ca nte primi di marzu a Girgenti, Agrigentu, cc'è piffinu a festa do mennulu 'n ciuri, \"lu mannorlo in fiore\".\n\nLassamu a festa e jemu a taliari nminnulitu 'n ciuri. Stati attenti ppiro'?\nPi taliallu 'n modu tranchillu mittitivi l'ucchiali di suli masinnò arristati alluciati comu ca nivi. Propiu accussì!\n\nQuannu cci l'aviti misi, dda biddizza nfinita, dda bianchizza intenza accussì veementi, taliatila cu occhi sbarracati tantu.\n\nÈ nfinominu tuttu sicilianu! Lu culuri jancu lucenti di tutti ddi ciuri risulta cchiù prorrumpenti picchì spuntunu sutta Natali quannu l'arburu ancora è nudu ccioè senza i fogghi virdi.\n\nCerti spittaculi sulu a Sicilia si fida a mittilli 'n scena!\n\nE comu cu l'agrumi puru i mennuli su' ncuncintratu di sustanzi salutiferi, vitamini e prutiini, ca nni fannu na minera di oru finu.\n\nMa è megghiu ca nun dicu cchiù nenti pi nun passari pi mbrugghiuni fanfaruni!\n\nMa comu mi pozzu stari mutu, nun diri nenti davanti a stu fruttu essinziali?\n\nStu fruttu spiciali supira tutti i cugnizzioni umani, 'n modu particulari a \"qualità Avola\" mmintata di Giuseppi Bianca botanicu avulisi di fama munniali, lu cchiù granni espertu canuscituri di mennuli e carrui.\n\nStu granni scienziatu scarta tri sorti di ottucentu, tornu a replicari, sulu tri sorti di 800 sparsi nta tuttu lu munnu, a Pizzuta, a Rumana e lu Fasciuneddu criannu accussì a famusa \"qualità Avola\".\n\nDi sti tri a Pizzuta è a cchiù preggiata e apprizzata picchì cunteni tri voti cchiù di l'autri vitamina E, grassi insaturi, su' chiddi lichidi e chinni sani, magnesiu, carciu e prutiini.\n\nV'abbasta o nni vuliti di cchiù? V'abbasta! E allura cci junciu ca è energetica, ca è n'antinfiammatoriu e antidepressivu naturali, ca rafforza l'ossa, ca avi n'effettu assà pusitivu nti l'attività sissuali e a riproduzzioni, ca fa calari lu culistirolu, pruteggi contra lu cancru e a stitichezza.\n\nSuddisfatti? Se! E allura addicchiu puru ca lu spicchiu è beddu di taliari, ciaurusu, sapuritu, delizziusu ca cchiù megghiu un si po' fari, si mancia cu piaciri e suddisfazzioni e nun fa ngrassari.\n\nE pi finiri cu stili, agghicu a diri ca a mennula è biologgica pi natura, genuina pi custituzzioni, pura, ncuntaminata, senza contrainnicazzioni.\n\nLu viddanu , cci tegnu a farivillu sapiri, a l'arvuru nun cci pumpia mai sustanzi chimichi antiparassitari anzi nun si nni cura pi nenti nti tuttu l'annu e si ricurda d'avillu sulu quannu è ura di scutularicci i mennuli.\n\nChissu picchì l'arvuru è forti, resisti a mmerni duri e a stati sicchi senza na stizza di acqua.\n\nA mennula appoi è ncurruttibbili picchì prutetta di na scorza tutta sana, di lignu duru mpinitrabbili a muffi e batteri, nenti a chi fari ca nuci ca è di dui scorzi ncucchiati e lassa trasiri a chiunchi e a qualegghiè cosa.\n\nLu spicchiu da mennula ammeci si prisenta pulitu, tisu, lisciu, beddu comu nsignirinu, prontu pi ssiri manciatu stantaniamenti, piffina illicitamenti, senza prescia e pinzeri nta menti.\n\nI vecchi cchiù vecchi, chinni parru di cristiani di l'ottucentu, cu tuttu ca nun sapivunu nenti di scienzi nutrizziunali, nenti di vitamini minerali e prutiini, senza i quali l'organismu umanu nun campa currittamenti, senza ca aviunu a cugnizzioni ca centu grammi di mennuli, di pizzuta 'n particulari, su' ncibbu cumpletu ô centu pi centu, erunu cunsapevuli ca echivalevunu a na fedda di carni.\n\nA mia propia cchiossà di unu mi dissi sta virità assuluta ma ju picciottu saccenti, saputeddu inesperienti oltri ca ncumpitenti, i taliava cu supiriuritati incredula.\n\nOra ppiro' sacciu ca iddi aviunu raggiuni. Iddi difatti erunu accussì cumminti di sta rialitati ca ogni matina nni manciavunu na trintina di ssi spicchi e campavanu tranchilli, senza sintirisi stressati,,senza pruvari dibbulizza, giramentu di testa o stanchizza comu mi succidìa a mia.\n\ncuntinua"
  },
  {
    "text": "A S I C I L I A \n - lu mari -\n\nForza picciotti, c'aspittati? Facitivi sutta, chi disidirati? Rristurativi l'ossa, nun rristati comu allampati, a taliari comu abbabbaluccuti. Viniti avanti senza scantu!\n\nSiddu aviti ancora tanticchia di gnegnu e cunsapivulizza, grapiti l'occhi ô blu di stu mari ca ddassutta a l'orizzonti cu turchinu do celu si funni.\nCelu e mari 'n Sicilia spittaculu a tutti l'uri\n sannu dari!\n\nQuannu taliu stu mari davanzi a l'occhi mi viju passari sceni storichi di battagghi navali, avvinturi ligginnari a partiri du tempu dê tempi.\n\nDi colpu mi nn'addugnu ca tocca li costi di tri cuntinenti e mi dicu ca nun cc'è nautru mari ca fa tantu.\n\nEccu picchì è navigatu di genti di tanti razzi e culura, tipu e riliggiuni, lingui e cultura.\n\nNun cc'è nautru mari ca fici sviluppari accussì vilocimenti cummerci e civiltà, ca nni fa manciàri pisci di granni sapuri e qualità.\n\nÈ ccussì attraenti, puru quannu è aggitatu, affabbili, ospitali, ca sempri l'aiu vistu comu n'amicu.\n\nAppoi ppiro', buttanazza miseria, mi cumparunu sceni traggichi angustiusi, naufraggi e affunnamenti disastrusi e mi veni 'i chianciri e l'affannu ô cori.\n\nQuantu figghi di mamma si nn'annu jutu a funnu ntu Canali di Sicilia, nta stu nostru mari!\n\nJu scummettu ca pi tutti i mischinazzi ca scappunu da propia terra natali, dispirati, pa fami, pî tanti guerri e ammazzatini, e cercunu na vita pacifica e chini di spiranza trasunu ntu nostru cuntinenti, stu mari è mpistatu di mostri marini tipu Scilla e Cariddi, ca si gghiuttunu di cuntinuu pirsuni di tutti l'età, piffinu i nicuzzi, animi nnuccenti, forsi puru ntî stu stissu precisu istanti senza ca nuddu pigghia appropiati pruvidimenti.\n\nA ccu cummeni sta situazzioni, ccu è ca nun la voli canciari picchì cci mancia 'i supra? (a stu puntu succedi na cosa ca mancu ju avia previsu, Ciccu nguttatu. Avemu chinni stu dialugu ntra iddi tri. L' Auturi? Comu si nun cci fussi.\n\nCICCU - Mi dispiaci, nun pozzu cuntinuari \n\nCOLA - Chi piccatu! Na vota tantu ca sentu cosi boni supra a Sicilia! Nun ti ngustiari, nenti cci putemu fari?\n\nCURRAU - Nun è curpa da Sicilia si cci su' tutti sti morti affunnati \n\nCicc - Veru è! Ma a bedda Sicilia c'avi statu sempri numinata \"terra d'amuri\" \"terra du suli\" di ora in avanti veni ricurdata pi tutti sti traggedii. È propia chistu ca nun mi cala anzi mi rudi e mi fa stari mali\n\nCURRAU - Forsi chissu lu penza ccu voli mali a Sicilia e a nuautri siciliani ma ccu cci voli beni a ricurda pa bona accugghienza c' ann'avutu tutti chiddi ca sbarcaru, pî tanti tipi di assistenza ca riciveru. Nun su' picca i meriti c'amu accumulatu (Ciccu si cumminci e ripigghia lu discursu)\n\nE va beni! Sia comu sia signuruzzi beddi! Nun pinzamu cchiù a sti cosi tinti ca fannu chianciri lu cori!\n\nSpiramu ô Signuri ca sta mattanza finisci e nun si ripeti attorna e stu mari torna a ssiri l'affascinanti amicu di sempri pi tutti quanti\n\nE ora jemu avanti.\n\ncuntinua."
  },
  {
    "text": "S E N Z A P R I A M M Lu L I\n\nI tri Ci, comu li chiamu ju, Ciccu e Cola cu ... signor Currau, l'Auturi mancu iddu sapi picchì accussì cci dici, su' lu fatturi unificanti di sti cunti pigghiati da rialtà.\n\nQuannu stu granni ... Auturi mi prisenta ddu garbugghiu mpastizzatu e l'occhi mi vannu ô primu cuntu, i nchiudu scunsulatu picchì vidu ca è sulu na lista longa longa scunnessa senza fantasia di tutti i cosi di stralussu ca a Sicilia pussedi.\n\nJu ammeci, a forma di alteregu, aiu nciriveddu mustruusu, puru Einstein s'avissi maravigghiatu, speru ca nuddu s'offenni, e strummentu na manera artistica di prisintarivilli senza priammuli.\n\nM'aiu mmagginatu ca sti quattru pirsunaggi, ju nun mi calculu picchì cu l'Auturi na cosa sula semu, su' affacciati nta nbilvidiri virtuali a trimila metri di autizza, dicemu nti Mungibbeddu, di unni si vidi a Sicilia cu tutti i sò nagnificenzi. Pi titulu cci misi \"A SICILIA\" picchì propia accussì eni!\n\nNprattica è nmonolugu di Ciccu, ncantu d'amuri pa nostra terra, cecu, esaggiratu, senza misura e perplessità ca pi furtuna cci piaciu puru a stu babbanu masinnò cu nmustacciuni ... \n\nAS I C I L I A \n\nSignuri mei, masculi e fìmmini, granni e nichi, di unni viniti e viniti, eguali ccu siti, eccu ccà i maravigghi di Sicilia.\n\nSbarracatili ssi occhi, di unni vi firriati e firriati sulu magnificenzi viditi. Taliatili cu bramusia, ammiratili cu passioni, cumtimplatili cu frenesia!\n\nSu' talmenti tanti ca a fini nun si vidi e sempri di novi si nni scoprunu, lu veru dicu, a diavuluni su', di tanti maneri formi e grannizza, e tutti di granni valuri ca nun sacciu di unni accuminzari pi farivi cchiù megghiu sbalurdiri.\n\nTaliati chi fazzu. Siddu cci pirmittiti, e si nun cci pirmittiti è lu stissu, azziccu a farivi scantari ca prisintazzioni da maravigghia cchiù appariscenti ca vi lassa senza ciatu, ca vi nnorva si nun cci stati attenti, a mmensità cchiù stupifacenti senza cunfini, cchiù splinnenti senza paraguni, cchiù strabbilianti cu talè talè, ddu virdi timpistatu di giallu russu e aranciu ccioè lumiuna, tarocchi, aranci e mannarini.\n\nAmmirati genti accussì stupìti e rristati di stuccu ca vucc'aperta, senza palori a taliari, chisti i jardina di Sicilia su', chiantati di propositu vicinu lu mari pi faricci pigghiari cchiù sapuri a sti frutti ciaurusi di l'oru stissu cchiù prizziusi.\n\nLu ciauru ca mannunu si diffunni nta l'aria è si cunfunni cu l'aura marina profumannu st'isula sana sana. Stati accura picchì vi fa mbriacari. E quannu vi capita, picchì ô centu pi centu vi capita, aggranciativi forti forti a quarchi banna picchì si nun aviti virticini vi pari di vulari supra culura ciauru e sapuri.\n\nChi spittaculu picciotti! È ccussì affascinanti, accussì prorrumpenti ca tutti li genti avissiru a veniri nti sta terra senza paraggiu sulu sulu pu privileggiu di vidillu comu si talia nmiraggiu.\n\nE a strammaria nun finisci ccà picchì st'agrumi su' ncocktail di vitamini, sustanzi e acidi salutivi.\n\nAscutati nfissa fìmmini di casa! Si vuliti essiri cchiù amurusi ancora apparicchiatili nta tavula ogni santu jornu a comu vi veni megghiu, a tipu spremuti, suchi o frullati, a cunfitturi o marmillati, gilati o graniti masinnò minuzzati e cunzati cu ogghiu sali e pipiolu, comu i faciti e faciti su' sempri accittati di tutti i palati."
  },
  {
    "text": "Picciotti salutamu, ddoppu mancu na simana attorna a stunarivi a testa cu nautru cuntu sugnu, anzi cu na serie di cunti.\n\nTempu arrè scrissi ccà nti r/sicilianu na para di cunti supra a Sicilia ca fannu parti di na ricota ca avi i tri pirsunaggi dû titulu pi filu cumuni.\n\nUnu di ssi cunti piaci lu cchiossà di l'autri. Un litturi scrissi \"fussi bonu aviri na virsioni nta l'ortugrafìa da Cademia Siciliana!\" Nuddu l'avi fattu.\n\nSiccomu ora canusciu megghiu sta lingua riali, e l'ortugrafìa da Cademia, cci vogghiu pruvari ju stissu ... ma a scrìviri tutta a ricota. Vogghiu cridiri ca siti cuntenti di stu propositu!\n\nN T R O D Lu C I M E N T Lu\n\nPrima d'accuminzari cu i cunti aiu a llustrari a situazzioni.\n\nJu, lu scritturi, l'alteregu di l'Auturi sugnu. Nuatri du' na cosa sula semu. Unni cc'è iddu ju cci sugnu, mai ô cuntrariu, iddu è lu titulari.\n\nJu di iddu tutti cosi sacciu, vita morti e miraculi, accussì pi diri, iddu di mia nenti sapi.\n\nJu pirfinu i pinzeri cci leggiu, i corna ca cci avi nta frunti cci cuntu, iddu mancu comu mi chiamu sapi.\n\nIddu passa pi geniu picchì ammenta dicidi cumanna, ju sugnu lu schiavuzzeddu custrettu a ubbidiri.\n\nIddu scrivi accussì comu cci veni 'n menti, comu cci passa nta testa, e cci passa a tìpu ciumara, cu na criatività senza limiti, senza pinzari siddu dici minchiati, senza mai cuntrullari chiddu ca scrivi.\n\nScrivi 'n talianu comu chiddu ca si senti letteratu e sta a mia assistimari lu garbugghiu mpastizzatu ca mi cunsigna.\n\nPî cunti di sta ricota mi complica a vita ordinannumi di traducilli 'n sicilianu, lingua cchiù adatta, dici lu babbasuni, pi stu generi littirariu. E pi l'autri generi è di ittari? Chi frascatularu!\n\nE mi dici, gunciannusi tuttu, \"di sta manera salvu sta lingua ca sta jennu a moriri a moriri!\" Iddu! Iddu a mia mi stava facennu moriri, dê riiiisa!\n\nAppoi, siccomu eni chiddu ca è, ccioè nuddu ammiscatu cu nenti, cancia avvisu e mi cumanna di studiari a scrittura di Andrea Camilleri. Lu fazzu vulinteri cu tantu piaciri picchì assà assà mi piaci ssa scrittura.\n\nQuannu m'avia mpraticutu bonu lu pezzu di maccarruni nun mi cancia attorna opinioni? Mi cunnanna a scriviri talianu a la manera siciliana, cu i verbi a fini frasi e lassannu 'n sicilianu palori, ditti e modi di diri siciliani di facili cumprinnimentu.\n\nCu sta scusa 'n pratica amu mmintatu na lingua nova, \"lu sicitalianu\".\n\nAppoi genti cu i scoli auti nni fa capiri di livaricci manu e ccussì ora semu ccà a muzzicarini i jìdita. \n\nOra avanti di passari ô primu cuntu aiu lu piaciri di prisintarivi na puisia. È cosa mia, l'Auturi nun è capaci. \n\nLu PATRUNI DU MUNNU \n\n Cc'era na vota npicciottu sinceru \nca sempri sulu si nni va firriannu \npi li campagni pajisi e muntagni \nsenza curaggiu ma mancu cu scantu.\nSenza malizzia si nni va firriannu \nlu picciottu sinceru!\n\nSi nni va jennu cu cori cuntentu \ncomu si eni lu patruni du munnu \nsenza ca javi bisognu di nuddu \nsenza pinzeri cu mancu na lira,\nCu li sacchetti vacanti va jennu \nlu patruni du munnu!\n\nNtê matinati ssittatu nta ncozzu\nl'occhi si si inchi di tutti i biddizzi \nca va scuprennu nta chiana ciurita\nsemza pinzari neppuru a manciari.\nSulu a taliari ddu beni di Diu \nlu picciutteddu campa!\n\nPa cuntintizza ca cci avi ntu cori \na vuci forti si metti a cantari \ncanti d'amuri pi tuttu lu criatu \ntantu ca zzicca d'incantu a vulari.\nRrinesci sulu si lu cori cci canta \nlu picciottu a vulari?\n\nVola serenu ntu celu nfinitu\nsenza ca nuddu sa starici appressu \npicchì mpignatu a fari dinari \nsenza bbadari a ccu cci pista i pedi\ntantu cchiù siddu è Matrinatura\nca ncuttata nnî mori\n\nOramai nuddu si fida a vulari \npicchì nun canta cchiù nuddu cu cori\npicchì cchiù nuddu ntu munnu capisci \nca è a Natura ca s'avi tutilari \npicchì cchiù nuddu si sonna di ssiri \nlu patruni du munnu.\n\nAllura iddu \nvulava vulava\n vulava vulava \ncchiù jautu 'i tutti \ncchiù supra du suli.\nE sempri ancora \nvulava vulava\n vulava vulava \nsenza ca nuddu \nrrinesci a siguillu\npicch'iddu vola \nsicuru e tranchillu \nca lu sò volu \nè chiddu di n'ancilu"
  },
  {
    "text": "spittaculu scintillanti\n\nLu Mitateri agghica ntu chianu du cimiteriu quasi currennu. Avia azziccatu cu passu lentu e solenni ma manu manu avia acceleratu.\n\nI quattru picciotti cu tabbutu nti spaddi fin'a quannu annu pututu puru iddi s'annu allistutu accussì comu Don Marianu e lu populu.\n\nLillu, ammeci, ca si fici carabbineri pi nun curriri comu i bersagghieri, a ncertu puntu lu lassa futtiri picchì senza sapiri comu si rritrova cu Teresina o ciancu.\n\nLu Mitateri ca cruci oramai rinfoderata curri a pusalla ntu casottu e nesci cu i du' trispita di lignu e i pusizziona propia a centru du chianu e comu lu tabbutu agghica cci lu fa mettiri di supra \n\nDON PASQUALINU - (ca è ddà ca fa lu jadduzzu cu l'occhi a pampinedda cu Donna Nunziata) Chi minchia ...\n\nDONNA NUNZIATA - Parra pulitu \n\nDON PASQUALINU - (nun la senti propia) ... stati cumminannu? Chistu dintra avi stari, lu sò postu dintra lu casottu eni \n\nLu Mitateri cci vulissi dari na mala risposta ma si tratteni picchì si ricogghi Don Marianu ca nun cci pari veru di truvari lu tabbutu 'n cianu \n\nLu mischineddu senza taliari a nuddu nti facci. senza pinzaricci du' voti, si ggiusta a stola viola, cci barbuttia quarchi paluredda latina, cci fa lu signu da cruci nta l'aria, si leva a stola viola, saluta a tutti e si pigghia a stratuzza pi cchianarisinni a la canonica e nfilarisi sutta i linzola.\n\nMentri Don Marianu leggiu leggiu si nni va, Mitateri e Don Pasqualinu vulissiru ripigghiari a discussioni pubblica ma si fermunu nautra vota pi nun disturbari lu Brigaderi ca cci sta dannu ordini a Lillu carabbineri.\n\nÔ Brigaderi, difatti, quannu vidi Don Marianu ca si nni va pianu pianu, si cci grapi a menti e nun si fa scappari dd'occasioni pi jirisinni puru iddu a durmiri. A mia accussì mi duna na granni illustrazzioni da sò abbilità nta tattica di ritiru strateggicu pi nun passari pi vigghiaccu.\n\nAccussì facennu pirò rinunzia ê sò sogni di gloria, di addiventari un granni disperdituri di ammassamenti perniciusi. Nchiudi l'occhi rassignatu e chiama ddu picciottu senza malizzia.\n\nLILLU - (si prisenta di cursa, si metti a l'attenti, ca manu nta visiera do cappeddu e fa scrusciu cu i tacchi) Cumannassi \n\nBRIGADERI - (sapi comu mittillu 'n suggizzioni) A l'attenti quannu ti parru \n\nLILLU - (isa lu varvarozzu) Signursì! \n\nBRIGADERI - E quannu ti chiamu avi curriri di cursa, nun m'avi lassari appinnutu comu un stoccafissu \n\nLILLU - Signursì, a l'ordini \n\nBRIGADERI - Chi vulia diri,\n\nLILLU - Ca era comu un stoccafissu ... Nun lu sacciu \n\nBRIGADERI - Lu vidi comu sì cumminatu? Mi cunfunni pi comu ti cumporti e nun sa' nenti \n\nLILLU - Signursì, cumannassi \n\nBRIGADERI - Ti vulia diri ca ti staju facennu un rigalu. Ti staju dannu na granni oppurtunitati pa tò carriera fulminanti a gloria di l'Arma Benemerita \n\nLILLU - (si ddhizza ancora cchiossà) A l'ordini \n\nBRIGADERI - Ju sugnu custrittu a ssiri assenti e ti lassu sulu a tia a pruteggiri difenniri e piantunari l'avampostu \n\nLILLU - A l'ordini \n\nBRIGADERI - Fa rispittari a liggi com'avi vistu fari a mia e comu ju ti nzignai a tia, zzuè a ogni costu, puru a spisi da tò sicurizza pirsunali, da tò stissa vita si è nicissariu \n\nLILLU - (si rriggidisci ancora cchiossà e si vuncia lu pettu comu ngorilla) Signursì, a l'ordini \n\nBRIGADERI - Ju purtroppu ... lu duviri miu mi chiama a nautra banna. Ha scortari la sò Ccillenza Monsignor Don Marianu lu nostru riviritu patri parrucu ca mischinu vecchiu com'è si teni additta pi scummissa.\nAbbasta na pitruzza, nfussiceddu 'i nenti pi fallu arrimazzari 'n terra e stuccarisi a nuci du coddu, lu femuri e, picchì no, lu darreri e ntu scuru lu rischiu è a purtata di manu e di pedi \n\nLILLU - Signursì \n\nBRIGADERI - Ju vulissi ssiri ô tò postu, pi daveru. Fa attinzioni a l'ammassamenti di massa \n\nLILLU - Signursì, a l'ordini \n\nBRIGADERI - Bravu! Mi raccumannu, fa lu duviri tò pa gloria di l'uniformi ca porti e pi tutta l'Arma dê carabbineri. Mi nni vaju (tutti dui si fannu lu salutu militari e iddu lestu lestu raggiungi lu parrinu)\n\nDda criatura nnuccenti lassata sula a centru di chianu, nun sacciu picchì Lillu avi a carattirìstica di truvarisi sempri sulu nto centru a vista chiara, e si talia ntornu cunfunnutu.\n\nNun sapi chi fari, primu picchì nun capì nenti di tuttu ddu discursu, secunnu picchì ddoppu tutti ddi palori lu Brigaderi nun cci dissi na mi ... nenti di spicìficu, terzu picchì iddu nmutivu di ntirviniri nun lu vidi, quartu ... cc'è Teresina ca cerca l'occasioni pi jirici vicinu.\n\nLu parrinu ntantu eni accumpagnatu du Pustinu ca scrupulusu com'è si curca prestu ca la matina ddoppu avi ssiri prisenti pu trenu dê cincu pi riciviri a posta vecchia di na simana, si cci nn'è! Pi ssu stissu trenu camina binariu binariu lu Capustazzioni.\n\nA ritirata di l'Autoritati, sia strateggica ca no, è un signali pi tutta a pupulazzioni ca si nni po' turnari ê propi casi, puru si nun partunu tutti nzemmula.\n\nSi nni vannu a frazziuneddi, a picca a picca, a gruppiteddi familiari, nanni matri picciriddi carusi picciotte schette e quasi tutti i capu di casa.\n\nTutti l'autri omini fatti, picciotti schetti e Donna Nunziata, arrestunu pi sapiri comu si risolvi a facenna da sipurtura di Don Carmelu ca puru di mortu duna fastidiu a tutti.\n\nE jè lu signali pi Don Pasqualinu e lu Mitateri di ripigghiari a discussioni.\n\nOra, mentri tutti dui discurrunu, unu voli ripurtari Don Carmelu ntu casottu l'autru lu voli vurricari pi subbutu prima ca succedi quarchi autra minchiata, a situazzioni accumincia a pigghiari na svolta ca lu granni Auturi nun si spittava, tantu ca poi cci scappa di manu.\n\nGià sapemu ca quasi tutti i picciotti su' ziti, ccu 'n casa ccu ammucciuni. Chiddu ca nun si sapia, l'Auturi nun su mmagginava propia, e mancu jù, è ca su' li picciotte schette a darisi di versu pi stari ancora cu i propi ziti, accuminzannu di Pippinedda ca di tutte è a cchiù caudiata, ddoppu Teresina.\n\nPIPPINEDDA - Zia, tu chi fa' arresti,\n\nDONNA NUNZIATA - Cci staju pinzannu ... nun lu sacciu ...\n\nPIPPINEDDA - Nun l'avi vo' aviri a suddisfazzioni di vidiri Don Carmelu suttaterra? \n\nDONNA NUNZIATA - Ma propia! Nun mi nteressa cchiù nenti di iddu!\n\nPIPPINEDDA - E allura fallu pi Don Pasqualinu ca mischineddu danniggiatu com'è avissi bisognu di na manu d'aiutu di na fìmmina divota ... picchì a chiddu ca vidu ntra di tia e iddu troppu simpatia mi pari ca cc'è \n\nDONNA NUNZIATA - Tu malizziusedda sì, nun lu fa' pi mia ma m'avi cumminciutu, arrestu.\n\nPIPPINEDDA - Grazzi me zia (cci duna mmasuni e curri nti sò matri ca cu gruppu di famigghia s'avi pigghiatu a strata di davanzi pi turnari a casa e cci fa prisenti a situazzioni parrannu a vuci bedda auta pi farisi sentiri di sò patri) Mamà, lu trovi decurusu ca tò cugnata arresta sula 'n menzu a tanti omini, di notti appoi?\n\nLu PATRI - Brava a figghia mia ca penza a l'onuri da famigghia! Rresticci tu cu tò zia, nun la lassari sula nmumentu, mi raccumannu (Pippinedda sa fa di cursa a jiri ... nti sò zia)\n\nROSA - (ca nun è fissa, capisci subbutu i ntinzioni da cucina e parti sparata nta zia, a matri di Pippinedda) Zia, certu ca cci nn'avi curaggiu a lassari sula fora di casa di notti na picciotta ca sta jennu a maritarisi \n\nA MATRI di Pippinedda - (si fa janca nta facci comu a cira, capisci lu piriculu e curri nti sò soru tanticchia cchiù narreri) Tu, a tia tu, menza testa, siddu ti rresta tanticchia di ciriveddu e affruntu e decoru, tu lu nomu da nostra famigghia avi difenniri nun l'avi fari finiri nta vucca di l'occhiu suciali. Fa rristari Rosa cu sò cucina \n\nA MATRI di Rosa - Pi mia è! Si idda voli pi mia po' rristari. Chi dici Rosa?\n\nROSA - Veramenti avissi sonnu ma si è pi fari n'opira di carità arrestu \n\nA MATRI di Rosa - Brava figghia mia, m'assumigghi tutta. Va, va\n\nA MATRI di Pippinedda - Va giujuzza bedda, lu Signuri ta renni \n\nFinisci ca si rresta puru Saridda e Cuncittina, Angilina e Natalina, Pasqualina e Giacumina, Giuvannina e Mariannina ... nzumma tutti i ziti 'n casa e chiddi ammucciuni.\n\nE si rresta puru Teresina ca pi tutti è ancora single e cercunu di stracqualla picchì na com'a idda è na putinziali spia. Ma idda rresta picchì cci avi a Lillu.\n\nOra, mentri a genti scumpari agghiuttuta du scuru di dda notti senza luna ... mmagginativi sta scena rischiarata appena appena da lanterna di Don Pasqualinu pusata supra lu tabbutu.\n\nNta na banna du tabbutu cc'è sta formazzioni, lu Mitateri cu Don Pippinu lu nfirmeri e i picciotti schetti, di facci cci su' Don Pasqualinu cu Donna Nunziata, oramai coppia fissa, e li picciotte schette.\n\n'N menzu, ntra l'na formazzioni e l'autra, cc'è Lillu ca avìa la bona ntinzioni di fari rispittari a liggi ma cu Teresina ca sfacciatamenti si cci avi misu o ciancu, sò frati p'accamora avi autri pinzeri, lu duviri si nn'avi jiutu a farisi dari na binidizzioni. Un cc'è nenti 'i fari, un cci su' cchiù i carrabbinera du passatu!\n\nCiccu e Currau, essennu furasteri pi discrizzioni ducatamenti si ritirunu ntu muru a siccu du campusantu e si taliunu tranchilli a scena.\n\nl'Auturi e ju alteregu semu arrè a tutti pi vidiri comu finisci. Già lu dissi ca a iddu, no a mia, sta storia cci scappò di manu, chinni sta a mia ripurtari ogni cosa, tuttu chiddu ca succedi,\n\nA partiri di ccà seguitimi a passu a passu e faciti granni attinzioni a chiddu ca cuntu cu l'avvertenza ca tanti eventi succedunu ô stissu mumentu chinni faciti travagghiari a fantasia.\n\nAdunca. Comu fu comu nun fu nun avi mpurtanza, fattu sta ca a situazzioni è chista ccà. \n\nÈ forsi picchì i picciotti si cercunu unnegghè ntra di iddi picchi cci piaci stare nzèmmula, o forsi picchì si attirunu reciprocamenti o forsi macari a causa da rotazzioni da Terra fattu sta ca 'n tempu 'i nenti masculi e fìmmini su' tutti ncucchiati e accuppiati.\n\nOra, mentri Lillu pi curpa di Teresina è tuttu persu di casa, pi nun diri c'avi disertatu, i picciotti masculi e fìmmini filici di stari nzemmula, Don Pasqualinu cu Donna Nunziata di na banna, lu Mitateri cu Don Pippinu di l'autra banna ca si divertunu a dirisinni di tutti i culura, Ciccu e Currau tuttu nta na vota ... nzumma dda brava genti veni distratta di vuci ca jettunu. \n\nAhijai, matri mia! \n\nBeddamatri chi duluri!\n\nChi è ... Ccu fu ... Ccu è ... Chi fu ... Chi succidiu? E mentri tutti si fannu sti dumanni, si sentunu rrisa diavuleggianti ca fannu niuru lu sangu.\n\nDon Pasqualinu isa a lanterna e si vidi na fijura janca supra lu murettu a siccu ca fa rrutuliari na ramazza comu na durlinnana mentri ca ridi diabbolicamenti .\n\nI prisenti pigghiati di surprisa ancora no s'annu scantatu boni boni ca do tirrazzu da casa di Don Pasqualinu si senti comu na campana ca sona a mortu.\n\nTutti isunu l'occhi e vidunu nautra fijura janca ca sbatti na zappa contru na pala di ferru mentri fa lululatu dê fantasimi, uuuuuuuuu!\n\nNun è bastanti chistu pi fari succediri un scappa scappa generali?\n\nZoccu notu, e ca mi fa surridiri, è lu fattu ca i picciotti nun scappunu nnividualnenti ognunu pi cuntu sò, ma accuppiati, npicciottu e na picciotta.\n\nUnni si mmucciunu e chi fannu nun lu sacciu e nun lu vogghiu sapiri, nun mi nteressa, nun su affari mèi.\n\nLu primu a scappari fu Lillu lu carabbineri no pu scantu ma picchì Teresina su trascina.\n\nLu Mitateri cu Don Pippinu trovunu ricettu darrè ncarrubbu e si taliunu nti facci scantati addumannannusi senza parrari ccu su' ddi fantasmi.\n\nCiccu e Currau nun sapennu unni iri si ccufulunu ddà stissu sutta lu murettu a siccu avennu accura a nun riciviri ncorpu di scupa ntu schinu comu cci avi già capitatu.\n\nDon Pasqualinu e Donna Nunziata ammeci arrestunu ddà unn'è lu tabbutu picchì, primu iddu ê fantasimi nun cci cridi, secunnu cu dda jamma nun avissi unni iri e terzu idda si cci avi grappatu accussì forti ca mancu moviri si po'.\n\nOra mentri i fantasimi dununu spittaculu, i capu di casa c'avevunu partutu cu i propi familiari, sintennu tuttu ddu trubbulamentu, rrisa ca fannu rrizzari i carni, sunati di campani ca mettunu lu frugareddu 'n culu, ululati ca fannu aggiarniari, i vuci di propi figghi, fìmmini suprattuttu, ca fannu vugghiri lu sangu, cchiossà pirò quannu nun li sentunu cchiù, lassunu a famigghia cu l'avvertimentu di curriri ê casi, nsirragghiarisi di dintra e \"nun grapiti a nuddu si prima nun tornu\", e di cursa tornunu narrè puru si quarcunu prifirissi farisi l'affari sò.\n\nArrivunu ntu chianu du cimiteriu e lu trovunu disertu e silinziusu ... e comu finiu! \n\nJu alteregu ca tuttu vidu e sentu lu sacciu comu finì e vu cuntu di cursa.\n\nNa vota ca tutti annu scumparutu dû chianu i fantasimi a ccu ann'a fari scantari?\n\nA Don Pasqualinu e Donna Nunziata ca su' ddà a purtata di manu! Ma si stannu fermi picchì vuci annu ntisu \"ccà semu\" \"stamu vinennu \".\n\nOra, ddà genti pacifica ca quannu avi cummattiri pî propi familiari ... pi propi fiiiiigghi! ... e l'onuri, addiventa animusa e sa scutta cu ccu si cci para davanzi, nti ddu frangenti arresta cunfunnuta, firria chianu chianu a mussu ncutugnatu, talia di ccà, talia di ddà ma nun attrova a nuddu ... unni s'annu mpirtusatu chiddi ca jittavunu vuci? \n\nUnu di sti cristiani ammeci di pinzari ê sò chiffari, fa casu è dui nnammurati cu i senzi accussì persi ca di nenti e di nuddu si nn'addununu, lu fa nutari a l'autri e tutti si scannalizzunu ... ma taliatilii! ... sti cosi sulu ntu cuntinenti si vidunu! .... ccà un scannulu eni! .,. ma unni semu junti! ... unni jemu a finiri si sta cosa va avanti? \n\nPropia nti ddu mumentu i du' fantasimi ripigghiunu a rapprisintazzioni.\n\nOra pi fabureddu faciti attinzioni. Dî stu mumentu in avanti a scena è ccussì turbulenta, l'eventi su' unu ddoppu l'autru ca ju alteregu nun sacciu di unni accuminzaricci. I cuntu a comu veni prima e mi cuetu lu pinzeri ma vuiautri faciti funzionari a vostra mmagginazzioni.\n\nPi prima mmagginati ca lu fantasma nta tirrazza accuminza a sunari pala e zappa comu si lu cimiteriu issi a focu e mmagginativi a riazzioni di dda genti superstizziusa nzin'a punta dê capiddi.\n\nDdi puvirazzi su' scantati morti a vidiri dda fijura janca, ddu spettru nta tirrazza ca ulula comu si cci avissi duluri di denti e di panza ma si cci rrizzunu i capiddi a l'aria a truvarisinni unu di facci ca è chiddu da ramazza.\n\nStu fantasma nun si limita a ridiri diavulinamenti ma sbattulia cu forza 'n terra dda ramazza.\n\nA chiddu ca vidu, nun sulu fa nsaccu di scrusciu ma fa jisari tantu di ddu pruvulazzu ca ddiventa annigghiatizzu e cu dda risata fridda comu lu jazzu pari pi daveru un spettru nfirnali.\n\nLu casinu è tutali! Agghica ô liveddu cchiù jautu quannu lu fantasma da tirrazza scinni nti dda chiazza.\n\nDdi mischinazzi di viddani nun avennu cchìu a pussibbilitati di mmucciarisi a quarchi banna, si jettunu a dinucchiuni unni su' e su', stennunu i vrazza e senza ritegnu cunfessunu tutti i cosi tinti ca cci ficiru a Don Carmelu, quannu si dici aviri lu carvuni vagnatu!, si dununu pugni ntu pettu, cci dumannunu pirdunu e cci prumettunu cosi troppu cumpromittenti.\n\nFortunatamenti nuddu di culleghi amici e parenti senti chiddu ca l'autri dicunu picchì tutti su' occupati a diri i stissi fissarìi, a picchiuliari pi iddi stissi.\n\nAvissiru avi ssiri grati ca oltri a mia sulu Arturuzzu i scutava ma ìddu sti cosi un cci fannu né caudu né friddu e subbutu si scorda. \n\nJu? Ju alteregu? ... a mia a facci mi quagghia a pinzaricci di supra, chinni nun si parra propiu a ripurtari quarcosa. Pi mia, chiddu ca ntisi, è troppu intimu, fazzu finta ca nenti ntisi.\n\nI du' fantasimi, nun avennu cchiù a ccu assicutari, nun si scumponi ccu è misu a prijari, ddoppu ncunsultu veloci si diriggiunu nti ddi du' amanti ma fannu casu ca su' mpignati nti na a discussioni assà mpurtanti e allura si fermunu distanti pi discrizzioni ma lu stissu tutti cosi ascutunu.\n\nDON PASQUALINU - Lu sa' chi cumminasti rristannu ccà cu mia? Rristannu ccà cu mia di notti, lu sa' chi cumminasti?\n\nDONNA NUNZIATA - Ca ora na fimmina cumprumissa sugnu, tu mi disonurasti, senza vriogna sugnu \n\nDON PASQUALINU - Propiamenti, propiamenti \n\nDONNA NUNZIATA - Ora comu ora sulu nmatrimoniu di riparazzioni po' sarvari lu me onuri \n\nDON PASQUALINU - Ju tutti i riparazzioni ca voi ti fazzu, ti fazzu tutti i riparazzioni nicissari ma tu riparari ti vo' fari? Ti fai riparari tu di mia?\n\nDONNA NUNZIATA - Pi forza! Pi curpa tò nta vucca di tutti sugnu. Nun pozzu cchiù nesciri di dintra oramai \n\nDON PASQUALINU - Dispostu a maritariti sugnu, a maritariti sugnu dispunìbbili ma tu a mia a mpanata di patati ma fai? Ma fai a mpanata di patati siddu ti spusu?\n\nDONNA NUNZIATA - Comegghè ta fazzu \n\nDON PASQUALINU - A mia chidda di patati mi nteressa, mi ...\n\nDONNA NUNZIATA - Patati e scurmu ...\n\nDON PASQUALINU - Aaaaah! (si nchiudi l'occhi e si metti i manu nta facci) Chi bistemia! Anatema! Beddamatri! Vade retro satana! (si fa a cruci tri voti) ...\n\nDONNA NUNZIATA - (voli aggiustari a facenna) Patati e sausizza ...\n\nDON PASQUALINU - C'am'a fari? Vo' ssiri maritata? Spusata vo' ssiri?\n\nDONNA NUNZIATA - Nca certu!\n\nDON PASQUALINU - E allura tu a mia a mpanata sulu di patati mi l'avi fari, lu capisti? Sulu ca patata m'avi fari a mia a mpanata. Lu Signuri accussì l'avi vuluta, accussì l'avi binidiciuta, accussì s'avi fari, sacra eni, santa, santa mpanata di patati. O ma fai accussì o rresti comu sì \n\nDONNA NUNZIATA - Ma tanticchia di pruvuluni rausanu, na cipudda di Giarratana, na liccata di strattu pi daricci sapuri ... chi sacciu!\n\nDON PASQUALINU - Chissu lu po' fari, è cunsintutu\n\nA stu puntu i fantasimi attaccunu a stissa musica. Unu sbatti a ramazza pi terra ca solita risata pazza, l'autru fa ancora cchiù scrusciu ca zappa e a pala mentri fa l'ululatu du lupu.\n\nDonna Nunziata tutta scantata si mmuccia darreri i spaddi du zitu e chiddi a dinucchiuni ripigghiunu i gemiti cchiù forti di prima.\n\nDon Pasqualinu nun si mprissiona pi nenti anzi li fissa cu cchiù ntensità pi capiri ccu su'. I fantasmi cci mettunu cchiù impegnu pi fallu scantari ma nun cuncludunu nenti, lu beccamortu mpassibbili arresta.\n\nAppoi stintivamenti a unu dê dui cci duna ncorpu di stampella e senti ca truzza nti quarchi cosa di duru.\n\nDON PASQUALINU - (pi nenti surprisu) Ccu siti ah? Ccu siti? Chi vuliti ah? Chi vuliti?\n\nI fantasmi si taliunu nti facci e gridunu scantati, \"Aaaaah!\" e si nni scappunu di tutta cursa\n\nDONNA NUNZIATA - (tutta cuntenta cci duna mmasuni) Sì megghiu di l'acqua santa! (appoi a vuci auta) Vuiautri tutti scantati morti, nisciti fora, mittitivi additta, Don Pasqualinu cu na jamma sula i fantasimi fici fujiri \n\nNto frattempu Ciccu e Currau appiru stu scanciu di pinzati.\n\nCICCU - Sta pinzannu chi penzu Ju?\n\nCURRAU - Siddu tu sta pinzannu chi penzu ju, penzu ca staju pinzannu chi penzi tu \n\nCICCU - Allura è comu pinzamu!\n\nCURRAU - Puru ju lu penzu \n\nCICCU - Sti curnuti?\n\nCURRAU - Sti malacunnutti!\n\nCICCU - Cumunella annu fattu!\n\nCURRAU - Cumparuzzi annu ddivintatu!\n\nCICCU - Stavota bedda na cumminaru\n\nCURRAU - Lassa ca tornunu! Na fraccata di lignati nuddu cci a leva\n\nCICCU - Aspeeetta! Senza curriri! Iddi di sta spirtizza nun si nni ponnu vantari ...\n\nCURRAU - Sinnò i viddani tinta cci a fannu finiri \n\nCICCU - ... ma quann'è gghiè ca si fannu scappari menza palora ...\n\nCURRAU - Ju cafuddu \n\nCICCU - Nui cafuddamu\n\nCURRAU - Ju a Cola ...\n\nCICCU - Cola è miu! \n\nCURRAU - Cu Arturu chi facemu?\n\nCICCU - Cu iddu nun è facili \n\nCURRAU - Talè, lassamu i cosi comu su'\n\nCICCU - E nun cci pinzamu cchiù \n\nCURRAU - Appoi, a secunnu i casi, 'n si sa mai!\n\nOra, comu a unu a unu di chiddi addinucchiati s'annu assicuratu ca lu chianu nun è cchiù nfistatu dê fantasimi, si riunisciunu ntornu lu tabbutu. Cu Don Pasqualinu e Donna Nunziata cci su' puru lu Mitateri e Don Pippinu, Ciccu e Currau. Appoi agghicunu Arturuzzu e Cola tranchilli e surridenti. L' Auturi e ju, è chiaru, arristamu arrassu .\n\nI capu di casa prima di irisinni attorna, si vonnu assicurari ca i propi figghi stannu beni, ca nun cci avi successu nenti e ccussì i chiamunu.\n\nManu manu ca nesciunu di unni s'aviunu rintanatu, a suli a suli, ddi poviri patri prioccupari si nn'addununu ca ddi figghiuzzi su' ancora scantati picchì tutti scapiddatizzi su', speciarmenti i fìmmini.\n\nTeresina ammanca! Unn'è? Chi fini fici? ... e manca puru lu carabbineri ma di iddu nuddu si pigghia pena.\n\nTutti chiamunu a Teresina e finarmenti si prisenta di cca banna lu tabbutu mala cumminata cchiù peggiu di l'autri. Appoi si ricogghi puru Lillu di dda banna lu tabbutu puru iddu misu mali, cu cappeddu di schimmesci.\n\nA talialli tutti nzemmula i picciotti accussì ridduciuti, fannu prissioni ma nuddu di l'omini granni penza mali.\n\nARTURUZZU - (cu n'aria nnuccenti) C'avi succidutu?\n\nDONNA NUNZIATA - Cci annu statu du fantasmi. Annu papariatu comu annu vulutu fin'a quannu Don Pasqualinu i fa scappari a quattru pedi \n\nCOLA - (fa a facci scantata) Beddanatri! Ju dê fantasmi mi scantu!\n\nDONNA NUNZIATA - (cu orgogghiu) Don Pasqualinu ccà prisenti nta na botta i fici fujiri \n\nCOLA - Ciccu lu sintisti?\n\nCICCU - Nun ti scantari! Siddu tornunu ccu na scurciata di coddu comu chista ca dugnu a tia (cci a duna) ....\n\nCURRAU - E ju cu na pidata ntu culu com'a chista (cci a duna) \n\nCOLA - Ahijai! Chi vi pigghia a tutti dui? Stati sfasannu? Megghiu ca m'alluntanu!\n\nCURRAU - (a Ciccu) Bona cci a dasti \n\nCICCU - Pi sì e pi no. Mancu tu fusti dilicatu \n\nCURRAU - Pi sì e pi no \n\nMITATERI - (torna a fari lu capuraissi) Signuri basta, finemula di babbiari! Suttirramu a Don Carmelu e nun nni parramu cchiù, ccu s'avi vistu s'avi vistu \n\nDON PASQUALINU - Nun si po', nun lu po' fari \n\nMITATERI - Zittitivi masinnò cu iddu vi sutterru\n\nDONNA NUNZIATA - Isati a vuci picchì è mmalidu ma rigurdativi ca ccussì stissu i fantasmi assicutò \n\nDON PASQUALINU - A liggi parra chiaru, ann'a passari vintiquattr'uri, vintiquattr'uri ann'a passari prima di vurricari lu mortu \n\nMITATERI - Don Pippinu, a chi ura avi murutu?\n\nDON PIPPINU - Di pricisu nun si sapi. L' Auturi si fici capaci c'avia murutu ntornu i dui da matina e ju ss'ura cci scrissi \n\nMITATERI - Canciatici l'urariu\n\nDON PIPPINU - Stamu jucannu cu i buttuna?\n\nMITATERI - Mittitici unu prima du dui \n\nDON PIPPINU - E ddiventa menzijornu ... chi dici!\n\nARTURUZZU - Mittitici ammeci lu quattru ddoppu lu dui, ca ddiventa menzanotti \n\nDON PASQUALINU - Chistu mbrugghiari si chiama o me pajisi!\n\nARTURUZZU - Don Pasqualinu n'ura cchiù n'ura menu chi spustamentu vi porta? Don Carmelu è mortu e nun cc'è tabbutu maggicu ca lu po' rrisuscitari \n\nDON PASQUALINU - Ju i morti di jornu i sippilliscu\n\nMITATERI - Ora comu ora sulu ntu sonnu lu putiti fari! Nui di jornu nni buscamu lu pani. Datimi ssa chiavi. Prima di finiri a fossa autru ca vintiquattr'uri!\n\nDONNA NUNZIATA - Daccilla, livamuni stu pinzeri e ju a mpanata di patati ora stissu ta fazzu \n\nDON PASQUALINU - Nun sulu di cuntraforza e cu ricattu ma puru pa gola mi vuliti pigghiari\n\nMITATERI - A chiavi \n\nDONNA NUNZIATA - E daccilla!\n\nARTURUZZU - Don Pasqualinu, tanticchia di giudizziu!\n\nDON PASQUALINU - Tè ccà a chiavi \n\nMITATERI - Unni scavamu? (a stu puntu i capu di casa si ritirunu purtannusi tutti i fimmineddi)\n\nDON PASQUALINU - Vicinu lu cavaleri \n\nDONNA NUNZIATA - Vih mischinu?\n\nJu pi mia stu cuntu accussì l'avissi nchiudutu ma st'Auturi, filosufu ammulanti voli nchiudiri cu na cunsidirazzioni pi mia trabballanti\n\nÈ commoventi comu ncorpu inanimatu, senza cchiù raggiuni e sentimenti a genti nni parra comu siddu fussi viventi. \n\nL' onoranzi funebbri nun si fannu a ddu corpu mortu ma ...\n\nBasta, nun nni pozzu cchiù.\n\nF I N I"
  },
  {
    "text": "accumpagnamentu funebbri \n\nLu chiarimentu di don Pippinu nfirmeri metti tutti di bonu umori accuminzannu dû Mitateri ca è chiddu ca cchiù di tutti avi patutu lu pisu da prisenza di l'usuraru picchì custanti, jurnalera.\n\nStu cristianu ddoppu i beddi palori di Arturuzzu supra a sò azzioni pi pigghiari a cruci di ferru ca ora teni sempri nti manu, s'addivintau cunsapevuli dê propî capacitati.\n\nSi senti un capuriuni, ncapuraissi, nautru a Masaniellu, e cu dda cruci cci pari di ssiri statu cummissiunatu direttamenti dû Papa stissu pi na cruciata.\n\nE ccussì, a ntrasatta, isa a cruci 'n celu e grida \"picciotti ccà cu mia\" e 'n tempu 'i nenti organizza a cruciata pi jiri a ricogghiri a don Carmelu.\n\nÊ quattru carusazzi di prima cci cumanna di pigghiari lu tabbutu cu tuttu lu cuperchiu, ncacciaviti ... e macari nmarteddu pi sicurezza ca ddà stissu unni lu trovunu lu voli chiudiri beddu nsirragghiatu.\n\nAppoi, comu i picciotti agghicunu cu tabbutu, ca cruci sempri bedda auta grida \"tutti appressu 'i mia\" e si metti 'n marcia nta strata stirrata e tutti lu seguunu. Lu Brigaderi p'accamora si fa l'affari sò.\n\nTuttu lu pajisi du primu a l'urtimu lu segui lestu picchì voli chiudiri dda storia lu cchiù prestu pussibbili, cumpresi li cani maravigghiati di dda nuvitati. Ntra tutti signalìu chisti ccà di seguito.\n\n1. Don Marianu pi darici a binidizzioni finali e jirisinni a curcari \n\n2. Lu Brigaderi pi cuntrullari ca tuttu si fa secunnu a liggi \n\n3. Lu Capustazzioni siddu cc'è bisognu di nfriscalettu ca sulu iddu pussedi e sapi sunari a duviri \n\n4. Lu Portalittri, Pustinu, pa solita chistioni di quarchi littra, di npizzinu, di cunsinnari\n\n5. Ciccu ca puru si è nnuccenti responsabbili si senti \n\n6. Currau, pi curiusità di vidiri chi macellu cumminò lu cugnateddu \n\n7. L' Auturi, pi curiusità scintifica, iddu dici, ma pi mia picchì è curiusu di natura \n\n8. Ju alteregu picchì un mi nni pozzu scapulari \n\nA Lillu mancu a cuntallu picchì cci fa sulu cumpagnia a Teresina \n\nCci su' tutti 'nzumma tranni don Pasqualinu picchì mpiditu da jamma offisa e ... donna Nunziata.\n \nDonna Nunziata? Beddamatri! Tutti dui suli, di notti, ntu chianu dû cimiteriu? Chi scannulu! Chi scannulu!\n\nI pajisani na vota ca rrivunu vicinu lu spuntuni di roccia si sparpagghiunu comu tanti pecuri ma cu ddu scuru, manca puru a luci da luna, senza nminimu di organizzazioni, nti ddi tirrina di vrocculi e cavuli nuddu attrova a don Carmelu.\n\nLu Brigaderi finarmenti s'arricorda ca i carabbineri su' prattichi espluratura, ca pi perlustrari i campagni megghiu di iddi nuddu cc'è, cci scippa i retini di cumannu da situazzioni a ddu ... Mitateri ca nun sapi organizzari.\n\nElimina tutti i fìmmini picchì sò matri nun attrova mai chiddu ca idda stissa ammuccia, i vecchi ca cchiossà di jucari ê carti, briscula trissetti e scupuni scintìficu, nun sannu fari, e i picciriddi pi nun ssiri pigghiatu pi sfruttaturi di minuri, e recluta, arruola, lu veru dicu, iddu stissu usau sti verbi, sulu omini e picciotti abbili.\n\nI dividi 'n quattru squatri e nni sistema dui, na a dritta e na a manca da strata stirrata janca, alliniati pirfetti a vinti metri supra lu spuntuni di roccia, accussì c'ann'a scinniri, e lu stissu fa cu l'autri dui di sutta ca chinni ann'a cchianari.\n\nOra, quannu tuttu è prontu, affannatu e stancu picchì ddi quattru zaurdi viddani malunzignati a disciplina un sannu unni sta di casa, sudatu fradiciu culanti, vagnatu comu si sutta a doccia cu tutta l'uniforme cci avissi trasutu, cumanna ô Capustazzioni di friscari comu quannu duna lu via a trenu e litturina.\n\nOra, ddoppu tuttu ddu trafficu, succedi ca na dê carusi ca comu i nasculiddi fermi un cci sunnu stari, a circa tri metri du spuntuni si scontra cu i pedi di don Carmelu e pu scantu fa nesciri n'urlu argintinu accussì putenti ca fa curriri a tutti, puru l'omini ca su' 'n fila.\n\nCurri puru Don Marianu ma a picciridda veni subbitu cunfurtata da nunnuzza ca cci duna na caramela di carrubbi.\n\nDon Marianu, comu tutti i parrini a l'antica, avi sempri nmuzzuni di cannila nta sacchetta da tonaca e na scatula di surfaneddi, fosfiri di lignu, accussì ca luci di dda cannilicchia si ssicurunu ca propia di Don Carmelu si tratta.\n\nLu Mitateri, na vota ca Arturuzzu un si sapi chi fini fici, lu rrissetta a bon e bon'è e ddoppu ca lu fa sistimari ntu tabbutu senza perdiri tempu lu ncuperchia e nsirragghia cu i viti e pi si e pi no cu na para di chiovi, tri quattru, ca cci avi appressu pi ogni emergenza.\n\nQuannu lu tabbutu maggicu è prontu va a ricugghirisi i quattru picciotti soliti, i trova 'n menzu i fìmminiceddi, e na vota ca cci l'annu supra i spaddi, si cci metti di davanzi ca cruci bedda auta e s'avvia versu lu campusantu.\n\nA prucissioni di accumpagnamentu funebbri si forma 'n modu naturali spuntaniamenti senza ca nuddu veni a cumannari, propia 'i sta manera.\n\nComu già dissi, davanti a tutti cc'è lu Mitateri ca cruci bedda auta comu na bannera ô ventu.\n\nAppoi lu tabbutu purtatu a spadda dê quattru picciotti e scortatu di Lillu lu carabbineri, no pi sò vuluntà ma cumannatu. Pi iddu fussi a nautra banna si truvassi, cu Teresina ca l'avi duvutu lassari.\n\nMischineddu! Senza di idda nun sulu si cci rrifridda lu ciancu ma si senti sulu e abbannunatu senza prutizzioni, a lu scopertu, senza mancu l'elmettu di ordinanza.\n\nSubbitu darreri lu poviru Don Marianu ca mori du sonnu e si trascina pi forza di vuluntà.\n\nArrè lu parrinu tutta a pupulazzioni. I fìmmini di davanti, prima chiddi di maritu, di darrè i matri ca ccussì cci l'annu sutta l'occhi, appoi a na certa distanza, comu decenza voli, l'omini e arrè di iddi i picciotti schetti c'ann'a ssiri cchiù luntani pussibbili dê fimmineddi.\n\nDarreri a tutti cc'è lu Portalittri e lu Capustazzioni cu Brigaderi ntô menzu, tinutu sutta custanti survigghianza pi nun pirdillu strata strata.\n\nTaliannulu di fora è naccumpagnamentu funebbri cu tutti i sacramenti. Ju cridu ca macari Don Carmelu avissi rristatu suddisfattu.\n\nDon Marianu pi fallu addivintari naccumpagnamentu funebbri riliggiusu e pi nun addurmiscirisi, accumincia a recitari un rechiem 'n latinu.\n\nNun cci fussi nenti di malu, puru lu Papa avi lu stissu vizziu, comu si 'n talianu o sicilianu a prijera nun avissi lu stissu valuri, sulu ca stu parrinu di campagna avi a disgrazzia d'accuminzari a vuci auta e a picca a picca finiri cu nmurmuriu ncomprenzibbili.\n\nDdoppu lu rechiem, sempri Don Marianu, attacca na litanìa ca mmenta a picca a picca. Nun cci fussi nenti di malu si nun fussi ca i fìmmini cci rispunnunu 'n manera autumatica senza ascutari chi dici.\n\nL' omini mmeci rrestunu muti comu pisci. Su' accussì gravi e nfunciati ca parunu arraggiati.\n\nAju saputu ca lu fannu pi rispettu dê fìmmini stissi picchì cci cummigghiassiru i vuci, e nun fussi ducatu e gintili.\n\nMa lu fannu puru pi tradizzioni e cultura.\n\nPa sò propia cumposizzioni di menti i masculi s'ann'a cumpurtari unnegghè di omini, alternativa nun cci nn'è. Lu Signuri lu sapi e pi chistu chiudi l'occhi rassignatu.\n\nSia comu fussi, cca di seguitu cc'è n'esempiu nicu di dda litania mpruvvisa ca fu bedda longa ma ju nun ma ricordu tutta.\n\nDON MARIANU - Santa Maria \n\nFIMMINI - Mater Dei \n\nDON MARIANU - (i vulissi curreggiri ma cummina nmacellu) Ora pro nobis \n\nFIMMINI - Orapronobbi\n\nDON MARIANU - Chi stati nciuciannu!\n\nFIMMINI - Orapronobbi \n\nDON MARIANU - Faciti attinzioni ...\n\nFIMMINI - Orapronobbi \n\nDON MARIANU - ... a chiddu ca dicu \n\nFIMMINI - Orapronobbi \n\nDON MARIANU - Un cci a fazzu cchiù \n\nFIMMINI - Orapronobbi \n\nDON MARIANU - Santa Vìrgini \n\nFIMMINI - Orapronobbi \n\nDON MARIANU - Stancu sugnu \n\nFIMMINI - Orapronobbi \n\nDon Marianu nun cuntinua cchiù picchì stannu trasennu ntu chianu dû cimiteriu ma i fìmmini nautra para di voti dicunu \"Orapronobbi\".\n\ncuntinua"
  },
  {
    "text": "spuntuni di roccia \n\nNa vota ca lu misteru du tabbutu musicali s'avi risurvutu, Peppisciuscia si nni va caminannu a zichi zachi, sunannu \"ciuri ciuri ' ca tutti cantunu cu piaciri, spiciarmenti i nichi, sia carusi ca picciotte.\n\nOra rresta di sapiri unni finiu don Carmelu. Cci penza don Pasqualinu a spiegallu ddoppu na para di dumanni a Ciccu.\n\nDON PASQUALINU - Chi cc'era nta coffa tuttu su manciò? Su manciau tuttu chi cc'era nta coffa?\n\nCICCU - A coffa nta stadda nna scurdammu \n\nDON PASQUALINU - Beddamatri chi bistialità! Chi bistialità Beddamatri! Ma picchì, comu fu?\n\nCICCU - Chî vuliti, spratticuliddi semu\n\nMITATERI - Don Pasqualinu vulemu iri avanti?\n\nDON PASQUALINU - Santa pacenzia! Astura lu sceccu, Mitateri, quannu pigghia a calata ddoppu a curva a tornanti .... a curva a tornanti prima da calata, a sa'?\n\nMITATERI - Don Pasqualinu di curva tornanti ccà na nn'avemu \n\nDON PASQUALINU - Ju di chissa parru ... parru propia di chissa! Adunca ... a curva ddoppu lu tornanti da calata ....\n\nDONNA NUNZIATA - Pasqualinu chi sta nciuciannu ...\n\nDON PASQUALINU - Siddu mi fannu perdiri lu filu! Stava dicennu ... a curva tornanti prima da calata ...\n\nMITATERI - Malanova a ccu fici ssa curva a tornanti \n\nDON PASQUALINU - Arreri? Mi fa finiri di parrari? Di parrari fammi finiri! Ju cci scummettu ca lu poviru sceccu, a manu ntu focu cci mettu ... cci mettu a manu ntu focu ca mortu di fami ca era, parru di sceccu, Mitateri ...\n\nMITATERI - Nca certu, propia di sceccu vui parrati \n\nDON PASQUALINU - (arresta cunfunnutu picchì ssi palori nun si spittava, appoi a Ciccu) Chi cci dasti di manciari?\n\nCICCU - Cci fici na manata di erva frisca. Nni tastò tanticchia e nun nni vosi chiù \n\nDON PASQUALINU - E cci cridu! Nca certu! Lu sceccu du Mitateri nun è, miu eni, a carrubbi e canigghia è mparatu ... è mparatu a canigghia e carrubbi lu sceccu, Mitateri miu (a Ciccu) Almenu lu facisti bìviri,\n\nCICCU - Comu minimu menzu sicchiu di acqua si vippi\n\nDON PASQUALINU - Menu mali, menu mali! Lu sceccu Mitateri siddu nun bivi ... figurati ca na vota ...\n\nMITATERI - Vuliti scinniri pi sta calata o nni vuliti cunnannari a sintirivi parrari di sceccu tutt'a nuttata\n\nDON PASQUALINU - Siddu ti parru du sceccu beddu miu, veni a diri ca di scecchi nni capisciu parrannu cu tia. Ju nni capisciu di sceccu tu ca mi talia ... lu vo' sapiri unn'è don Carmelu? Unn'è don Carmelu lu vo' sapiri? E fammi parrari allura! \n\nMITATERI - A vui staju sintennu \n\nDON PASQUALINU - Lu mischinu du sceccu, Mitateri, mortu di fami ca era ... ricurditi ca a coffa nta stadda fu scurdata ... appinnuta nta stadda a coffa arristau ... china di canigghia e carrubbi ... e menu mali ca vippi sinnò! ... quannu pigghia a calata ddoppu a curva a tornanti ... mi pari ca la sa' ... lu sceccu, Mitateri ...\n\nMITATERI - E torna cu pupu!\n\nDON PASQUALINU - ... sintennu ciauru di stadda ... iddu ca di fami stava murennu ... mortu di fami era mischineddu ... nti dda calata a pricipizziu ...\n\nMITATERI - Chi fici nti sta dannata scinnuta?\n\nDON PASQUALINU - Chi putiva fari lu poviru sceccu tu ...\n\nMITATERI - E torna parrinu e sciuscia!\n\nDON PASQUALINU - Tu ca parri, na vota ca lu sceccu pigghia a calata chi putiva fari?\n\nMITATERI - (ca s'avi finutu di siddiari) Chi minchia nni sacciu ju, lu sceccu vui ...\n\nDON PASQUALINU - Parra latinu cu mia, lu capisti?\n\nMITATERI - Macari 'n francisi vi parru, basta ca v'allistiti \n\nDON PASQUALINU - Nta calata, essennu di calata cci scummettu i ...\n\nDONNA NUNZIATA - Parra pulitu\n\nDON PASQUALINU - ... Mi fazzu tagghiari i ...\n\nDONNA NUNZIATA - Attorna?\n\nDON PASQUALINU - Megghiu a testa ... ca a curriri si misi (a Ciccu) Veru è?\n\nCICCU - E comu! A tipu cavaddu di razza curriva!\n\nDON PASQUALINU - Chi mi dici a mia! Lu sceccu M ... miu è, megghiu di mia nuddu lu canusci. Comu stava dicennu, lu sceccu nta calata ddoppu a curva tornanti ...\n\nMITATERI - Ancora nti stu schifu di tornanti semu? \n\nDON PASQUALINU - Ju avi ripigghiari lu filu du principiu sinnò tutti cosi mbrogghiu, comu antura e nun vaju avanti ... avanti nun cci vaju si nun pigghiu lu filu du principiu \n\nMITATERI - L' autri peni! Ddoppu stu schifu di tornanti ...\n\nDON PASQUALINU - Nta calata ddoppu dda curva ca sa' ... datusi ca a sentiri tornanti ti cchiana a musca cavaddina ô nasu ... cu tutta dda vilocità ca pigghia, lu picciottu ccà prisenti dici ca comu ncavaddu di cursa currìa ... iddu ca è di calata ... picciotti di calata semu ...\n\nDONNA NUNZIATA - Pasqualinu, cchiù longa da calata a facisti, tagghila\n\nDON PASQUALINU - Fammi finiri ...nti sta calata comu dicia, lu sceccu ca comu na freccia vulava, nun sacciu si m'aiu spiegatu ...\n\nMITATERI - A sapiti na cosa?\n\nDON PASQUALINU - Chi voi! Propiu ntu menzu du discursu!\n\nMITATERI - Cu sceccu vui a mia mi stati ... patri parrocu si lluntanassi ca cci nni dicu na bedda sustanzievuli \n\nDON MARIANU - Figghiuzzu beddu ccà i palori picca effettu annu. Ora comu ora cci vulissi quarchi cosa di cchiù pisanti \n\nMITATERI - Cci vuliti junciri ô puntu?\n\nDON PASQUALINU - Si mi fa parrari! \n\nMITATERI - Ju nun vi fermu \n\nDON PASQUALINU - Si parri sempri tu!\n\nMITATERI - Chista è vista! \n\nDON MARIANU - Pasqualinu, accurzamu i chiacchiri\n\nDON PASQUALINU - Nzumma ... abbriviannu lu discursu, vistu ca ccà tutti annu prescia ddoppu ca m'annu arrivigghiatu a mia ca durmiva sapuritu ... cu dda furia scatinata ca dicia ... vistu ca i fatti nun si ponnu cuntari a regula d'arti comu di regula fussi e a mia mi piacissi...\ncu chella vilocità strabbilianti ca dicia prima ca a palora mi scippassiru di vucca ... comu stapia dicennu ... cu dda furiusa vilocità ... iddu ca è di calata ... iddu ca curri comu nfoddi ... iddu ca è mortu di fami ... menu mali ca vippi sinnò ... comu na freccia vulava ... ca quali! sparatu a tìpu pruittili cci junci ... arricurdamuni ...\n\nMITATERI - Ca vi siccassi ssa lingua! Unni arriva?\n\nDON PASQUALINU - Junci ntu fissa ca sì ... ntu babbanu ... babbasuni ca sì. Basta ca parri e nun sa' nenti, ca mi nterrumpi e nun capisci ...\n\nMITATERI - Na paralisi v'avi veniri, unni junci \n\nDON PASQUALINU - Ca ntu spuntuni di roccia ... a roccia janca comu a strata ca cc'è ddoppu a curva a tornanti nta calata ...\n\nMITATERI - Siddu azziccati du principiu a cruci nta testa vi squagghiu \n\nDON PASQUALINU - Cu chella vilocità, lu carrettu ca curria com'a chi, comu npruittili cci scattia ... cci sbatti comu contru nmuru, accussì viulentu ... cu na viulenza ca nun ti po' mmagginari, ca vola pi l'aria e tuttu chiddu ca traspurtava tirrinu tirrinu fici scuppulari (a Ciccu) Veru è?\n\nCICCU - Precisu precisu l'atu cuntatu \n\nDON PASQUALINU - Chì mi dici a mia! Vecchiu sugnu! Di stu pajisi tutti cosi canusciu \n\nCICCU - Ha statu Cola a truvallu \n\nCURRAU - A prupositu ... chi fini fici?\n\nDONNA NUNZIATA - Cu Turuzzu avi jutu \n\nMITATERI - (a Ciccu) E allura?\n\nCICCU - Astura cu scuru, iddu ca nun desi signu vitali ...\n\nDON PASQUALINU - E don Carmelu ancora ddà è ... ancora ddà è don Carmelu ...\n\nMITATERI - Nca certu! \n\nDON PASQUALINU - Jittatu ntu tirrinu ... ntu tirrinu è jittatu don Carmelu \n\nMITATERI - Ddocu è\n\nDON PASQUALINU - Pi forza, a nautra banna un po' ssiri \n\nMITATERI - Nca certu! Peppisciuscia mbriacu com'era di nenti si nn'addunò, dintra lu casottu si rrisbigghiò facennu succediri stu nfernu \n\nDON PASQUALINU - Tornu a riplicari ca don Carmelu ddà avi rristatu ... avi rristatu ddà Don Carmelu vi ripetu\n\nCICCU - Ju sicuru sugnu \n\nDON PASQUALINU - Ju nun mi sbagghiu nti sti cosi ... nti sti cosi ju nun mi sbagghiu. Don Carmelu nti vicinanzi du spuntuni di roccia s'attrova \n\nDONNA NUNZIATA - Ddà avi ssiri \n\nROSA - Siddu cc'è ancora \n\nSARIDDA - Lu tabbutu maggicu?\n\nPIPPINEDDA - Nun cc'è dui senza tri \n\nDON PIPPINU - Lu terzu Peppisciuscia avi statu, iddu si cci avi rrisbigghiatu di dintra \n\ncuntinua"
  },
  {
    "text": "a cruci di ferru \n\nTutti su' dispirati pi dda nutizzia tantu tristi ma nuddu si dispera nta stissa manera.\n\nCc'è ccu si fida a piuliari, ccu ccì avi nchiantu ruttu, ccu cci l'avi siccagnu, ccu a ntermittenza, ccu singhiozza comu npicciriddu nguttatu.\n\nE cc'è ccu camina senza iri a nudda banna, ccu spia a chistu ccu a chiddu, ccu si ciuscia lu nasu a tipu trumma.\n\nAppoi cci su' i fìmmini ca s'abbrazzunu pi cunfortu ... nzumma su' tutti turbulenti ... è chista a grazzia ca don Carmelu cci dumannò ô Signuri?\n\nL' Arma pu mumentu si limita a taliari comu si sviluppa a situazzioni. Fin'a quannu a genti chianci cosi tinti nun nni succedunu ... e comunchi nun sapissi chi fari.\n\nLu carabbineri picciottu comu ô solitu è ntu menzu du chianu e comu sempri si gratta a testa cunfunnutu puru picchì vidi ca na picciotta, stanca di taliallu di luntanu, cci ronza ntunnu e appoi azzicca a parrarici.\n\nTERESINA - Ciau. Ju Teresina sugnu, e tu?\n\nLILLU - Lillu \n\nTERESINA - Chi nomu beddu! Ccà nuddu porta ssu nomu! (Lillu si fa cchiù longu) Lu sa' ca la divisa ti sta bona? Assà ti dona! \n\nLILLU - Grazzi puru tu mi piaci assà \n\nTERESINA - Veeeeru? Chi palori beddi ca sa' diri! \n\nLILLU - A viritati eni!\n\nTERESINA - Allura pozzu stari ccà a fariti cumpagnìa?\n\nLILLU - A mia piaciri mi fa\n\nFRATI di Teresina - (arriva tuttu 'n cardaciatu) Tu a cumpagnia cci a fa' a tò matri, scugna (a Lillu) E tu nun ncuitari cchiù a me soru, lu capisti?\n\nTERESINA - (nun si nni vulissi iri ma è lu masculu ca cumanna) Pezzu di prepotenti! (e si nni va)\n\nNta stu mentri lu Mitateri parra cu don Marianu e cerca di cummincillu.\n\nMITATERI - Patri parrucu cridissi a mia, a cosa cchiù megghiu eni. Pigghiamu a cruci di ferru ...\n\nDON MARIANU - A cruci ddà dintra cu mortu è \n\nMITATERI - Bedda mi ... scusassi parrì \n\nCOLA - A cruci nta ngnuni allatu da porta è misa, luntanu dô tabbutu maggicu \n\nMITATERI - Bona è! A pigghialla na babbiata veni!\n\nDON MARIANU - Bravu! Trasici alleggiu alleggiu ...\n\nMITATERI - Ju? Iddu ca sapi unn'è e comu è misa \n\nCOLA - Ju? \n\nCICCU - Tannu putiti stari friscu!\n\nCOLA - Ju furisteri sugnu \n\nCURRAU - E comu furisteri assà amu fattu \n\nDON MARIANU - Appuntu, a iddi lassili stari. Sentimi a mia ora. Tu cci trasi alleggiu alleggiu e camini di ciancu cantu cantu lu muru senza fari scrusciu rispirannu pianu pianu. Siddu cci sa' fari capaci ca di tia mancu si nn'adduna \n\nARTURUZZU - Nui i spaddi vi taliamu \n\nMITATERI - Ju cci trasu ma nti manu vostri sugnu \n\nBRIGADERI - Issi avanti ca di darrè a tutti l'Arma cc'è \n\nMITATERI - Ora sì ca mi sentu sicuru e prutettu \n\nLu Mitateri cu tuttu ca cci sudunu puru i scagghiuna trasi curaggiusamenti e si scaccia cu i spaddi ô muru, l'occhi sempri puntati dritti ntu tabbutu mancu fussi nmastinu feroci ca pi furtuna segni di vita nun nni duna.\n\nDdoppu na menz'urata finarmenti arriva a cchiappari a cruci. Lestu lestu stavota senza cchiù taliari lu tabbutu nesci du casottu.\n\nNa vota fora ô sicuru ripigghia ciatu e culuri e ddiventa spaccuni fanfaruni ca nun si scanta di nenti e nuddu mentri sò muggheri cci stujia lu suduri e su palpa tuttu pi ssicurarisi ca è tuttu sanu, ca nenti cci manca.\n\nDON MARIANU - Ha vistu c'avi statu facili! Ora trasemu. (ô Mitateri) Tu di davanti a tutti ca cruci bedda auta ...\n\nMITATERI - No no. Ju a parti mia a fici a rischiu da vita mia (a Arturuzzu) Lu ziu nun è miu ... te' cca a cruci (cci a proji)\n\nARTURUZZU - (senza ca si scumponi) No no, chi stati ragghiunannu!\nA cruci vostra è. Vui vi l'atu guadagnatu cu dd'azzioni curaggiusa. Chi cci trasi ca è me ziu. A gloria vostra avi ssiri, di dirittu vi spetta \n\nMITATERI - (rresta cunfunnutu, nun sapi chi rispunnirici puru picchì beddi palori cci dissi. Allura si vota versu lu nfirmeri) Don Pippinu cosa di duttura eni (e cci a proji)\n\nDON PIPPINU - (tagghia curtu) Ju dê vivi mi occupu \n\nMITATERI - (mancu a iddu cci sa' diri cosa. Talia lu Pustinu e lu Capustazzioni ma nun sapi cu quali mutivazzioni cci a putissi dari e allura cci a proji ô parrinu) Don Marianu compitu vostru è! Vui cu sti mbrogghi cchiù cunfidenza 'i tutti cci aviti \n\nDON MARIANU - (soru soru) Sì? E a binidizzioni cu quali manu cci a dugnu?. A pinzata da cruci è tò, tu l'avi purtari a cumpimentu. Amunì, trasi ca notti notti si fici, ju appressu 'i tia sugnu \n\nARTURUZZU - E ju appressu a vui \n\nDON PIPPINU - E ju appressu a tia \n\nPUSTINU - Appoi ju ... 'n si sa mai ...\n\nCAPUSTAZZIONI - Ju macari ccà sugnu \n\nDONNA NUNZIATA - Appoi nui fìmmini vinemu \n\nDON MARIANU - Lu vidi chi bedda cumpagnia ca cci avi?\n\nBRIGADERI - (a tipu cumannu) Issi avanti \n\nMITATERI - (già di fora si teni vasciu ma a cruci è bedda auta, fa lu primu passu ... passu! ... npassiceddu, appoi a vuci vascia) Parrì senza ammuttari \n\nDON MARIANU - (a mezza vuci, puru iddu calatu) Nun sugnu ju. Turuzzu picchì mi mmutti?\n\nARTURUZZU - (a vuci normali, additta) Don Pippinu finiticcilla di mmuttarimi \n\nDON PIPPINU - (comu supra) Ccà ccu mi veni appressu ammutta \n\nPUSTINU - (idem) Ca quali!\n\nCAPUSTAZZIONI - (iddu macari) Ccà ccu ammutta i fìmmini su' (tutti i masculi arridunu)\n\nDON MARIANU - Picciotti, parramu puliti\n\nDONNA NUNZIATA - (siddiata, a vuci forti) Attinzioni ê palori, ccà fìmmini schetti cci su'!\n\nMITATERI - (c'avi datu lu sicunnu passu, a vuci vascia) Cci a vuliti finiri? Pi forza sentiri v'at'a fari?\n\nBRIGADERI - (militariscu) Cci a finissi di cumannari. Ccà sulu ju lu pozzu fari. Issi avanti cu stu passu ca a mia sempri di darrè mi truvati \n\nMITATERI - (finarmenti metti npedi ntu scaluni di l'entrata ma nun rrinesci a mittirici l'autru) Parrì m'ammuttassi \n\nDon Marianu lu mmutta e ccussì unu a vota, tutti calati scantannusi di ssiri viduti, di ccu nun si sapi, trasunu ntu casottu. \n\nAppoi lu Mitateri cci cumanna a tutti di nun rispirari picchì iddu lu rispiru voli sentiri, di ccu nun si sapi, ma ddà dintra lu silenziu è tutali.\n\nAllura si isa additta, l'autri macari, esi taliunu nti facci senza sapiri chi diri, chi fari.\n\nA stu puntu lu Brigaderi addiventa mprudenti. Disprizzannu a propia integrità fìsica, a propia viiiita!, senza calculari i piriculi ca curri, si metti in vista davanti lu tabbutu maggicu accussì ca tutti vidennulu su' rassicurati da prisenza di l'Arma, da liiiggi!\n\nLillu è ccussì lofiu ca si nni stapi darrè cunfurtatu di Teresina ... e lu chiamati lofiu!\n\nMITATERI - (c'avi taliatu macari darreri i matarazza 'n si sa mai s'avissi ammucciatu, ma ntu tabbutu nun cci talia) Ccà tuttu tranchillu è \n\nBRIGADERI - Lassassi dicidiri a mia \n\nDON MARIANU - Pi mia don Carmelu 'n paci riposa \n\nBRIGADERI - Vidu ca vossia è d'accordu cu mia \n\nDON PIPPINU - (ca finarmenti si po' sfugari) Sicuri sicuri semu? Mi criditi ora a mia? Siddu ju sintenziu ca è mortu, mortu è, discussioni nun cci nn'è! Stamu babbiannu?\n\nDON MARIANU - Finemula cu stu tiatru \n\nBRIGADERI - In nomu da liggi, tutti fora \n\nARTURUZZU - Nnumentu Brigaderi, don Marianu a binidizzionip\n\nNun finisci a palora ca l'organettu attacca na tarantella e lu tabbutu traballia. Aiuuuutu!\n\nI fìmmini scantati morti jettunu vuci comu sulu i fìmmini i sannu jittari, i masculi su' mpalati sicchi, giarni comu limiuna, lu Brigaderi sauta comu un riddu.\n\nDdoppu mpizzuddu tutti s'affuddunu nta purticedda pi nesciri ma lu mmuttigghiamentu è troppu putenti anchi picchì chiddi di fora sintennu jittari vuci s'annu affuddatu a l'entrata pi sapiri chi succidiu, accussì ca unu a stentu arrinesci a libbirarisi.\n\nCci vulissi lu nterventu da forza pubblica ma lu Brigaderi è mmuttigghiatu dda dintra ca jetta cchiù vuci di tutti. Voli passari picchì a iddu cchiù facili cci venisse sbarazzari lu casottu di 'n cianu. Lillu? Lillu avi autri impegni.\n\nI fìmmini ca rrinesciunu a libbirarisi currunu chianu chianu comu foddi cu i manu nti capiddi, chiancennu e jittannu vuci ma nemmancu i masculi babbiunu.\n\nManu manu si formunu gruppiddi familiari ca si cunfortunu reciprocamenti.\n\nOra, Ju a sta cosa fici casu, ju alteregu, cci tegnu a pricisari pi diffirinziarimi di st'Auturi sinzìbbili comu nrinoceronti, ca zzoè, siccomu su' tutti discinnenti di arabbi e greci notoriamenti e storicamenti traggidiatura granni, eccu ca ognadunu avi a sò nobbili manera di esternari a propia disperazzioni c'avi ssiri cchiù rumurusa pussìbbili sinnò un cci prova piaciri, l'autri chi ponnu pinzari siddu nun si cci fa capiri quantu è granni e poi a gara pirdissi. \n\nNotu chinni ca chiddi ca jettunu cchiossà vuci lacrimi nun cci nn'annu e ddoppu un sgrigghiu beddu forti si taliunu tunnu tunnu pi capiri siddu l'autri annu taliatu quantu su' dispirati.\n\nE notu puru ca cci su' i ziti 'n casa ca pprufittunu da circustanza pi bbrazzarisi fitti fitti senza dari scannulu fin'a quannu a matri da picciotta, a soggira, nun curri a livarici a figghia di sutta i manazzi longhi di ddu jenniru senza vriogna, e sarvarici accussì onuri e virginità a dda picciridda senza malizzia.\n\nLu zitu mischineddu cci rresta nautru a chiddu, di babbu cci rresta, ma idda cci fa capiri ca torna 'n currennu.\n\nTutti l'autorità, e nun sulu, su' 'n menzu i peni. Don Marianu nun sapi si nta stu casu di sta purtata abbasta l'esperienza du viscuvu o è nicissaria a cumpitenza du Papa.\n\nLu Brigaderi è nguttumatu picchì nun sapi si diri tuttu ê superiori clu rischiu di passari pi quaquaraquà o fari comu tanti e tanti ca cummogghiunu tuttu e campunu lu stissu.\n\nDon Pippinu si smidudda lu ciriveddu pi rigurdarisi siddu cc'è ncertificatu riguardanti a risuscita.\n\nLu Mitateri ammeci si smidudda pi truvari a ddu mbrogghiu na soluzzioni ca piaci a tutti \n\nLu Pustinu e lu Capustazzioni su' dispiaciuti ca nun cci annu prioccupazzioni.\n\nAppoi cci fussi Ciccu scuetu, forsi sapi quarchi cosa ca nuddu sapi, comu, pi esempiu, ca Cola nautra nn'avi cumminatu.\n\nCurrau ammeci è sicuru e lu vulissi spruvari ma davanti a tutti si tratteni pi nun criari cchiù confusioni.\n\nJu alteregu scuetu sugnu, ntra li spini mi sentu, picchì m'avissi piaciutu iri cu tutti dui e cuntari chiddu ca successi.\n\nCcu nun avi pinzera su' l'Auturi, Arturuzzu e Cola. \n\nA l'Auturi l'occhi cci brillunu pi comu si evolviu a sò idea, ca fussi mia.\n\nArturuzzu si diverti comu npicciriddu picchì nta ddu spittaculu cc'è animusità, tumultu e cuncintazzioni. Macari a sò ziu avissi piaciutu!\n\nCola, pi finiri, mustra suddisfazzioni granni. Cu i gesti ca fa e pi comu movi a testa pari ca dici \"beni vi stia, assuppativilla\".\n\nTuttu ddu fracassiu arrisbigghia don Pasqualinu ca si arma di stampella e lanterna e nesci di dintra pi vìdiri chi succedi ntu sò cimiteriu locu di silenziu e paci.\n\nArresta sbalurditu a vidiri tutta dda confusioni, a vidiri ca tutta a pupulazzioni si dispera a dda manera scunsulata. Satariannu di ngruppu a nautru fa sempri a stissa dumanna \"chi succidiu\" ma ricivi sempri a stissa risposta \"chi disgrazzia, chi disgrazzia\" tantu ca cci veni lu dubbiu ca a moriri nun avi statu don Carmelu.\n\nOra, 'n contemporania, ntu stissu precisu medesimu istanti succedi tuttu stu seguitu.\n\n1. Lu Mitateri cci dici a don Marianu \"Patri, m'avi vinutu na pinzata\"\n\n2. Currau cci fa a Cola \"Ora tu a mia mi cunti chi cumminasti\"\n\n3. Lu Brigaderi ddoppu a mala esperienza di prima capisci ca è cchiù salutari stari vicinu a don Marianu luntanu di dda fudda nnisciplinata comu na mandra di vacchi mpazzuta. Na vota ca si senti ô sicuru a Currau cci dici \"ccà l'innagaturi ju sugnu\".\n\n4. Ciccu a Cola \"cuntici tutti cosi\"\n\n5. Arturuzzu a Cola \"nun cci dari cuntu, camina cu mia\" \n\nLu populu chiancenti vidi sti muvimenti e capisci ca quarchi cosa sta capitannu. Accabba di corpu di dari spittaculu cu ddi lamentazzioni fasulli e fannu circulu ntornu i autorità.\n\nMITATERI - Parrì, accussì è. Don Pippinu pi mortu l'avi certificatu, ccu cci lu porta a rifarisi vivu?\n\nDON PIPPINU - Chistu è raggiunari! I sintenzi si rispettunu \n\nDON PASQUALINU - E mu chiami raggiunamentu chistu,\n\nBRIGADERI - Signori, unni vuliti arrivari (ma nuddu lu senti)\n\nROSA - Pi mia don Pippinu giustu dici \n\nSARIDDA - Nca certu! Chi è stu iri e viniri \n\nPIPPINEDDA - A ora nni mittemu cu iddu!\n\nDON PASQUALINU - Mi vuliti spiegari a mia,\n\nROSA - Campa ... mori ...\n\nSARIDDA - Mori ... campa ...\n\nPIPPINEDDA - Ma unni semu!\n\nDON PASQUALINU - Ntu campusantu miu siti \n\nDONNA NUNZIATA - Zittiti tu ca nun sa nenti \n\nMITATERI - Pi mia lu diavulu è! Don Carmelu ca sona l'organettu, finemula picciotti, nun babbiamu cu i cosi serii. Don Carmelu ca sona!\n\nDON PASQUALINU - Ju sacciu ca Peppisciuscia sona l'organettu, ju sacciu ca l'organettu Peppisciuscia lu sona \n\nBRIGADERI - Avi a licenza di sunari 'n pubblica piazza\n\nMITATERI - Parrì, ascutassi a mia ...\n\nDON MARIANU - Attorna? Prima ...\n\nDON PIPPINU - A frischi frischi e pirita finì\n\nMITATERI - Stavota tinta pi iddu eni. Trasemu ju e vossia ...\n\nBRIGADERI - A liggi avi ssiri prisenti \n\nMITATERI - Si nun si nni po' fari a menu! Iddu e nuddu cchiù. Comu si movi cci dugnu na cruciata 'n testa ca lu fazzu moriri nautri centu voti \n\nBRIGADERI - Chistu ô me pajisi omicidiu si chiama!\n\nDON PIPPINU - Quali omicidiu! Un zommi eni!\n\nDON PASQUALINU - Diu cci nni scanza! Un zommi ntu cimiteriu miu! Un cci pozzu pinzari?\n\nLu Mitateri stavota parti ditirminatu. Ca cruci bedda auta si teni vasciu è fa npassiceddu a vota ogni menz'ura.\n\nComu metti pedi supra lu scaluni, pi cautela si ferma a ripigghiari ciatu. Don Marianu si cci metti allatu, lu ncuraggia e si teni vasciu com'a iddu.\n\nLu Brigaderi, ca si voli accirtari ca di veru zommi si tratta e chinni sicunnu a liggi si prucedi, pi iddu fussi nni facissi a menu ma lu duviri chiama, no pi prudenzia ma pi regulari na pussibbili ritirata, si teni darrè ancora cchiù vasciu.\n\nNa vota ca si senti cupertu duna l'ordini di iri avanti. Lu Mitateri si movi pianu pianu comu prima. Pari ca tuttu va beni ma lu Brigaderi è scuetu, senti lu ciatu di quarchedunu supra di iddu.\n\nQuannu su' ddà cu ddà pi trasiri ntu casottu, nun nni po' cchiù e si gira a taliari. Vidi ca di darreri cci su' tutti chiddi di prima e vonnu trasiri senza avirini dirittu. \n\nCci vulissi lavari i facci e urdinarici di stari fora senza ntasari a sula via di fuga ma si tratteni pi nun danniggiari l'opirazzioni.\n\nMITATERI - (comu è dintra sfodera a cruci e cci grida) Nesci fora diavulu ncarnatu!\n\nLu tabbutu stavota accumincia a trabballari accussì forti ca lu cuverchiu casca nterra e a cuperta si isa comu si ddi sutta na testa cci fussi.\n\nChiddi ca erunu nta sogghia scappunu tirrurizzati mentri Mitateri don Marianu e Brigaderi su' pitrificati. Ddoppu nsecunnu lu Mitateri si ripigghia, isa a cruci, nchiudi l'occhi e gridannu \"San Mmastiaaaaamu\" si lancia contru dda criatura nfirnali ca pa sò furtuna arrinesci a libbirarisi da cuperta e Peppisciuscia cumpari ca buttigghia di vinu 'n manu.\n\nDON MARIANU - ('n senzi macari iddu, lu Brigaderi nun si sa unni s'attrova, cci jetta na vuciazza) Grapi l'occhi, nun è don Carmelu!\n\nMITATERI - (si ferma 'n tempu) Peppisciuscia! Chi cci fa ddocu dintra? Chi nni facisti di don Carmelu?\n\ncuntinua"
  },
  {
    "text": "firulì firulò \n\nStu capitulu ju alteregu, l'Auturi p'accamora è ccussì frasturnatu ca nun sapi mancu unni sta di casa, mi l'aiu mmagginatu tuttu. Nzoccu succidìu 'n rialità nun si sapi picchì nun cci su' tistimoni, mancu jù ca a mia mi piacì cuntari chi cumminava Arturuzzu, ma cci scummettu ca i cosi nun annu jutu diversi di comu i cuntu.\n\nRipigghiu lu cuntu di palori di don Marianu ... \"lu carrettu già ddà avi ssiri!\"\n\nLu carrettu effettivamenti arrivò a sò destinazzioni ma no nti stissi cunnizzioni di quannu partì.\n\nI matarazza ora su' jittati supra lu tabbutu e lu cuverchiu è misu schimmesci.\n\nCiccu e Cola arrivunu ô cimiteriu, mettunu lu tabbutu, ricurdu ca è maggicu, supra du' trispita di lignu ca su' ddà a stu scopu. \n\nOra mentri ca Ciccu spaja lu sceccu ca nun vidi l'ura di mittirisi nta manciatura e finarmenti manciari quarchi cusuzza sapurita e bbunnanziusa, no dda tanticchia di erba senz'amuri e sapuri di prima, Cola cummogghia lu tabbutu ... maggicu cu na cupirtina accussì ca nun vidennulu nun penza ca cc'è nmortu defuntu.\n\nAppoi supra ntavulineddu ca cc'è ddà propia di ciancu, cci metti na buttigghia di vinu russu e a truscia cu i scacci di Pippinedda ca donna Nunziata s'avi primuratu di priparari pi farici passari a tutti dui a nuttata ca panza china e in alligria.\n\nPrima di fannilli iri cci cunsigghia di farici pigghiari aria comu arrivunu sinnò troppu musci addiventunu. Cola lu fa e ddoppu nminutu dda stanzicedda è china di nciauru ca i morti fa risuscitari.\n\nCOLA - (mentri ca sta niscennu pi jiri a pigghiari i matarazza senti naccordiu musicali \"firulì\".) Maaatri! Ccu è? (silenziu mortu. Isa i spaddi e già è nta sogghia ca stavota di accordi nni senti dui, \"firulì firulò\") Miiiinchia! Stavota nun strantisi! Chistu sonu di organettu eni! Di unni veni? Cca dintra fora di mia vivu lu mo ... don Carmelu cc'è, a sunata chinni di 'n cianu avi vinutu o ... un cci vogghiu pinzari ... lu tabbutu maggicu! (va a taliari fora ma nun trova a nuddu. Torna dintra cu i materazza e comu i ppojia ô muru si nn'adduna ca vinu e scacci annu scumparutu) Beddamaaaatri! (l'organettu ora a carrica sona e lu tabbutu traballia comu na varca 'n menzu lu mari. A dda vista si cci spinciunu i capiddi tisi tisi comu un porcuspinu e si nni fuj 'n dirizzioni stadda. Si ferma a l'intrata ca ciatatina) Ci ... Ci ... Ci ...\n\nCICCU - Chi cci avi?\n\nCOLA - ... ddà ... ddà ... \n\nCICCU - Ma chi fu? \n\nCOLA - ... do ... do ... do ....\n\nCICCU - Ma chi è?\n\nCOLA - Firulì firulò \n\nCICCU - Chî dici?\n\nCOLA - Tututù tututò \n\nCICCU - Cicicì cococò\n\nCOLA - Firulì firulò \n\nCICCU - Ma chi vo', ma chi vo' (vuci di genti si sentunu) l'àutri cca su!\n\nARTURUZZU - Cola ... Ciccu ...\n\nCICCU - Chistu nun su vosi nzignari c'avi diri Ciccu e Cola!\n\nARTURUZZU - Unni siti?\n\nCICCU - Ciccu e Cola ccà su' (ma Cola di retroguardia arresta)\n\nARTURUZZU - Tuttu a postu?\n\nCICCU - Megghiu di ccussì si mori \n\nCOLA - (a mezza vuci ma lu stissu si senti chi dici) Tantu a risuscitari nenti cci voli.\n\nStu verbu \"risuscitari\" sbulazza nta l'aria, veni ripitutu comu l'ecu e trasi nta l'aricchi dê pajisani facennuccilli attisari comu antenni mentri arrivunu a quattru a cincu a vota.\n\nPi sapiri chi sta succidennu s'affuddunu attornu Arturuzzu ca era a capu di dda prucissioni disordinata chinni lu primu a rrivari.\n\nLu Brigaderi segui dda schera disunita senza coisioni arrè a tutti cu l'autri autoritati comu sunnu abbituati a fari li granni capitani. Iddu puru ppiro' comu a iddi, avi a sò retroguardia, lu sbarbateddu.\n\nLu babbasuni avi lu ciriveddu nfrascatu, unnegghè rivuluzzioni vidi, nun talia sulu i spaddi do sò cumannanti ma si talia puru chiddi sò, iddu è spertu, a fini di Orlannu Furiusu paladinu di Francia nun la voli fari.\n\nStu Brigaderi animusu ancora no avi rrivatu ntu chianu dû cimiteriu ca vidi dd'ammassamentu di genti e siccomu nun avi persu i spiranzi di na bedda fidduliata cu cunsichenti arrestu mmediatu di massa, si dici iddu stissu \"stavota cci semu\" e a sò retroguardia \"teniti prontu\".\n\nAccussì, senza pinzari a sò sicurizza ma sulamenti a la gloria di l'Arma, si lancia contru dda fudda e a forza di minazzi arriva nti Arturuzzu ca cci dici \"nuddu scantu, nenti cc'è, sulu di curiusità si tratta\". \n\nLu cumannanti cci rresta mali ma fa na ritirata ordinata comu strateggia cumanna taliannu tutti nti facci pi neventuali identikit e cci mponi di fallu passari e di lluntanarisi.\n\nI pajisani lu fannu passari e poi tornunu a mmassarisi ntornu Arturuzzu e i tri Ci picchì è mpurtanti sapiri chi è stu \"risuscitari\".\n\nCurrau suspetta ca cc'è Cola darrè a dda trebbisunna e ccussì cci spjia chi succidiu. E siccomu cci rispunni cu na isata di spaddi lu suspettu addiventa prova dimustrata.\n\nARTURUZZU - (ca penza sulu pi sò ziu, a Ciccu) Me ziu è sistimatu?\n\nCOLA - Pi li festi e simani a nuiautri sistimò\n\nCURRAU - Cola chi cumminasti? (Cola attorna cci isa i spaddi)\n\nARTURUZZU - (comu prima, a Ciccu) Unn'è misu?\n\nCICCU - Ca ntu casottu!\n\nCOLA - Ca mancia e bivi a tridici quarantottu\n\nARTURUZZU - Cci a pozzu dari na taliata?\n\nCOLA - Tu scunsigghiu. Don Carmelu ...\n\nTUTTI - Don Carmelu?\n\nCOLA - Firulì firulò \n\nTUTTI - Firulì firulò?\n\nCOLA - Lu tabbutu maggicu (annaculiannusi) Tututù tututò \n\nTUTTI - Tututù tututò?\n\nROSA - Pi l'almi santi du purgatoriu!\n\nSARIDDA - Pi tutti i santi du paradisu!\n\nPIPPINEDDA - Ju pu nfernu nenti dicu\n\nDONNA NUNZIATA - Lu tabbutu maaaaggicu!\n\nTUTTI - Don Carmelu si rrisbigghiò!\n\nDON MARIANU - Finiticcilla cu sta fissaria!\n\nROSA - Gesù Giuseppi e Maria!\n\nSARIDDA - Vergini Santa!\n\nPIPPINEDDA - Diu cci nni lìbbiri!\n\nDONNA NUNZIATA - Diu cci nni scanza \n\nDON MARIANU - Basta cu sta litania!\n\nMITATERI - Ju dicissi di tagghialla cu sta camurrìa \n\ncuntinua"
  },
  {
    "text": "funerali senza tristizza\n\nLu prugressu nta stu paiseddu pinfina nta cresia cci avi trasutu alleggiu alleggiu, ntu senziu ca don Marianu a missa nun a dici cchiù cu i spaddi ê fedeli e tutta 'n latinu ma di facci e 'n talianu.Tanti palori e prijeri nichi ppiro' i cuntinua a diri ... a murmuriari 'n latinu ... A genti iddu dici accussì cci piaci! Mah! \n\nA parti sta cusuzza un cc'è autru di diri.\n\nChiddu ca mmeci succedi â fini da cirimonia funibbri è dignu di ssiri tramannatu pi secula seculorum.\n\nMentri don Marianu si ritira pi livarisi i paramenti sacri, quattru picciottazzi pigghiunu pî manigghi lu tabbutu maggicu cu don Carmelu dintra e lu isunu di bottu ô celu pi tri voti gridannu \"don Carmelu\" maravigghiannu nui, lu brigaderi e ncarabbineri sbarbateddu sciutu friscu friscu da scola. Mischineddu è ccussì spajisatu ca pari ntrunatu dê bummi.\n\nI picciotti appoi lu tabbutu su mettunu supra i spaddi e nesciunu da cresia sichiti di don Marianu e di tutta a pupulazzioni e lu carricanu ntu ... carrettu funibbri supra du' matarazza unni Ciccu e Cola ann'a durmiri.\n\nQuinni don Carmelu almenu l'urtimu viaggiu su fa comodamenti e iddi du' macari ... ju? ... pi mia è lu stissu picchì cu iddi nun cci vaju.\n\nChi cci vaju a fari? Tantu si sapi. Lu carrettu scinni alleggiu alleggiu e nun succedi nenti. Mentri ammeci rristannu cu Arturuzzu e tutta a genti cosi di cuntari di sicuru nun nni venunu a mancari, a fumeri nn'aviss'avutu, comu difatti avi statu.\n\nI genti ntantu si mettunu ntunnu lu carrettu a na distanza rispittusa, affunciati e muti comu sulu i campagnoli sannu stari, aspittannu ca parti pu campusantu.\n\nMa cc'è na camurrìa, Cola cu mortu nun si cci voli curcari.\n\nI pajisani masculi ca sentunu ciauru di sciarra s'affuddunu 'n tunnu lu carrettu pi nun pirdirisi nenti di chiddu ca veni dittu e fattu pi putillu appoi cuntari megghiu di l'autri \n\nDd'affuddamentu a mpruvisa attira l'attinzioni da forza pubnlica, brigaderi e sbarbateddu.\n\nLu brigaderi penza subbutu a na baruffa, forsi forsi puru un scontru, na cazziuttatuna ginirali e tuttu cardaciatu parti lestu lestu dicisu a usari a forza e carzarari senza pietati ccu cci capita e capita, almenu unu santu celu! Pi farici vidiri ê superiori ca iddu lu sò misteri lu sapi fari.\n\nNtantu pi putiri passari e gghicari ô carrettu avi usari i guviti e gridari \"lassati passari a liggi\".\n\nLu sbarbateddu ammeci cci vidi nprincipiu di rivota e si pusizziona nti situ strateggicu pi bloccari ccu sì nni vulissi scappari ... ma i vii di fuga\nsu' tri.\n\nA vidillu dda ntu menzu pari tridicinu 'n menzu a simana, npidugghia pedi ca si gratta a testa senza sapiri chi fari.\n\nCola sì nn'adduna di dda manovra di circunnamentu e siccomu prifirisci stari luntanu dê carrabbinera, clu \"curaggiu dâ paura\" pi usari i palori di Totò, fa na spirtizza ca lassa Ciccu senza ciatu a taliari maravigghiatu cu tantu d'occhi \n\nLestu lestu cu l'aggilità di njattu nta un lampu è supra lu carrettu ca ccumincia subbutu a muvìrisi lassannu i carabbineri allaccarati.\n\nA spiegazzioni du gestu sta ntu fattu ca Cola è cummintu ca a Benemerita avi lu vizziu malidittu di mmiscarisi nta l'affari privati da genti bona, chinni prima di ssiri pigghiatu pi rivuluzziunariu capu da rivoluzzioni si cumminci ca è megghiu livari l'occasioni.\n\nMentri lu carrettu scumpari ntu scuru da sira ca veni, davanti a cresia e palazzu si formunu cincu gruppi.\n\nPrimu - È cu i spaddi ô muru da cresia accussì ca si senti cchiù ô sicuru. È furmatu dê tri autorità, civili (capustazzioni, nfirmeri, capufficiu pustali, pustinu e mitateri ... lu paiseddu essennu frazzioni pi furtuna pulitici nun cci nn'avi), riliggiusa (don Marianu è paracu viscuvu e papa) e militari (lu brigaderi). Lu sbarbateddu mischineddu avi rristatu ntu situ strateggicu sulu e abbannunatu senza prutizzioni. Accussì ppiro' occhi ntirissati supra di iddu su' sempri puntati.\n\nSecunnu - È vicinu lu primu sia fisicamenti ca pi mintalitati, i fìmmini maritati malati di putiri.\n\nTerzu - Omini maritati ô centru du chianu accussì ca su' pronti pi qualegghè eventualità 'n qualegghè dirizzioni.\n\nQuartu - I dignurinedda di maritu luntanu di tutti ma no du \n\nQuintu - dê picciotti schetti, ma mancu ncucchiati pi nun dari scannulu, cumunchi a na distanza di putirisi taliari nti facci e scanciarisi sinnala gesta e taliatura assassini senza farisinni addunari di nuddu.\n\nPuru si a pupulazzioni è alliviata da morti di don Carmelu, l'aria è pisanti. Tutti su' mmarazzati, nuddu avi lu curaggiu di mustrari i sò sintimenti 'n pubblicu, si senti sulu quarchi palora ccà e ddà.\n\nCc'è di diri ca su' a disaggiu puru picchì nun sannu comu Arturuzzu dicidi di cumpurtarisi.\n\nÈ iddu stissu ca fa sciogghiri lu ghiacciu 'n menzu a dda genti cu sò modu di fari lìbbiru di qualegghè cumminzioni suciali.\n\nARTURUZZU - (nesci di dintra cu mpanaru e va drittu a ringrazziari a don Marianu, a vuci auta ccussi ca tutti sentunu) Grazzi patri paracu pi palori ca dicistivu pi me ziu, assà mi piaceru \n\nDON MARIANU - (puru iddu a vuci auta) Nenti è! Tu dissi, na morti santa fici \n\nDONNA NUNZIATA - (alleggiu, a tipu murmuriuni) A, morti santa ddoppu na vita tinta!\n\nARTURUZZU - (ô brigaderi) Grazzi da prisenza di l'Arma \n\nBRIGADERI - Nicissaria pu patruni di casa\n\nARTURUZZU - (ddoppu lu ringrazziu a l'autri autoritati parra francu a tutta a pupulazzioni) Siddu mi vuliti fari i cunnugghianzi ju sugnu lìbbiru di ncummenzi. Nun viniti tutti nzemmula ma sulu chiddi ca ju chiamu \n\nMentri tutti su' maravigghiati di dda nuvitati, a za Maria e lu zu Janu vannu nti iddu e su brazzunu e vasunu.\n\nI cunnugghianzi ca cci fannu nun su' di curcustanza ma sinceri picchì sannu a sò sofferenza. Appoi salutunu a tutti e si nni vannu prima ca si fa notti.\n \nA stu puntu Arturuzzu dô panaru pigghia na truscicedda cu l'oru e a vuci bedda auta chiama lu momu ca cc'è ntu cartuncinu.\n\nLu mischinazzu a sentiri lu sò nomu agghiarnia tuttu. Si guarda attornu pi ajutu ma nuddu è accumunatu anzi tutti fannu npassu narreri lassannulu sulu.\n\nA muggheri macari è cunfunnuta e si rimina comu na jaddina senza sapiri chi fari. Finarmenti si dicidì e va ntu maritu ca cu idda ô ciancu pi forza l'ominu avi fari. Nzèmmula accussì, lenti lenti, vannu nti Arturuzzu ca discrezzioni nun nni canusci, ma tantu! Tutti sannu tuttu di tutti.\n\nSenza cirimonia cunsinna a truscicedda ô maritu, mai a muggheri, cu sti palori \"pi vuluntà di me ziu don Carmelu lu debbitu è annullatu e cancillatu\". Appoi cci strinci a manu, ô maritu mai a muggheri, pi significari ca lu pattu nun po' ssiri cchiù rumputu.\n\nA muggheri cu na mossa fulminiusa arranca a truscicedda, 'n pratica cci a scippa di manu ô maritu, e senza ringrazziari Arturuzzu torna triunfanti 'n menzu i fìmmini maritati i quali ddoppu dda vista e ddi palori cci fannu lu ncontru e a toccunu ca porta furtuna.\n\nLu maritu ammeci ca è ominu di munnu, avi fattu lu surdatu, avi vistu nigozzi e strati chini di luci, lu trenu ca passa 'n menzu i casi dê cristiani, avi frechentatu sirgenti e capurali, sapi l'etichetta di genti civilizzati, si ferma a ringrazziari Arturuzzu cu tantu di surrisu e abbrazzu finali e poi torna lestu ntô sò gruppu unni a ognunu cci batti forti lu cori scantatu di nun ssiri chiamatu.\n\nArturuzzu ppiro' chiama a tutti accussì ca tutti su' unu cchiù cuntenti di l'autru.\n\nCu cori alliggiritu ora i pajisani parrunu a vuci auta, ridunu e scherzunu e si cuntunu quarchi aneddotu divirtenti supra a propia relazzioni cu don Carmelu.\n\nSu' accussì cuntenti ca fannu finta di nun vidiri ca i picciotti masculi su' 'n menzu i fìmmini e ca cu scuru ca cala nun si vidi chi fannu ... ma chi cci fa! Lassamuli divirtiri na vota tantu! Chistu è njornu di festa pi tutti.\n\nQuannu don Marianu capisci ca cc'è troppu alligria comu si nmatrimoniu cci avissi statu, no nfunerali, cci dici a tutti ca è ura di scinniri ô cimiteriu ca lu carrettu già dda avi ssiri.\n\nE ccussì a picca a picca tutti vannu pa stratuzza ca Ciccu e Cola pigghiaru ... senza sapiri ca ... \n\ncuntinua"
  },
  {
    "text": "sceccu e carrettu \n\nJu nta mia gnuranza di alteregu, lu dicu picchì accussì si dici ma ju gnuranti nun cci sugnu, dicu ca aviri a patenti nun veni a diri ... scusati a gnuranza, nun avi chi vidiri cu mpajari un sceccu ntu carrettu. Pi ccu avi na nfarinata nica e tanticchia di gnegnu nun è cosa difficili.\n\nCc'è dî diri macari ca i scecchi, ca gnuranti nun cci su', pi mia dirici sceccu a ncristianu è affenniri lu sceccu, capisciunu pi subbutu cu ccu cci annu a chi fari, siddu è na pirsuna cumpitenti o ncitatinu scognitu.\n\nSiddu vidunu ca lu cristianu si movi sicuru e sapi unni mettiri i manu si cumportunu per bene, siddu ammeci capisciunu ca è comu Cola, pi dirini unu, ca nun sapi di unni accuminciarici, fannu i stuzziusi capricciusi e si divertunu a fallu dispirari.\n\nOra, si duna lu casu ca lu sceccu di don Pasqualinu avi nciriveddu finu, forsi puru picchì lu sò patruni lu tratta di amicu, cci parra e cci spiega ogni cosa chinni iddu cu na sula taliata capisci ca Ciccu e Cola su' du' citatini di cità ca un sceccu sulu 'n fotografia l'annu vidutu.\n\nNtu primu mumentu dicidi di divirtirisi picchì l'annoju su mancia vivu, ma poi, siccomu su' na para di jorna, tri quattru, ca nun nesci di dintra, comu vidi ca Ciccu pigghia a tistera e s'avi firria nti manu, vali a diri ca nun sapi di unni si cci metti, rimanna lu divertimentu pi quannu è 'n cianu a l'aria aperta .\n\nAccussì dunca fa lu sceccu pacinziusu e ddoppu na para di provi Ciccu nzerta lu versu giustu e cci metti a tistera ca iddu stissu si sistema cu na ticuliata di testa ma comu metti lu nasu fora e rispira l'aria frisca di campagna cancia attiggiamentu \n\nTantu p'accuminciari si chianta nta porta da stadda pi rispirari a purmuna chini e farisi na bedda e sustanziusa rragghiata di sudisfazzioni e fari sapiri a tutti ca è attorna 'n circulazzioni.\n\nLu sò ragghiu difatti nun è lamintusu comu quannu vidi na sciccaredda sapurita ma di filicità. Si capisci du tonu e di comu è mudulatu.\n\nChiddu ca sia! Ciccu vidennu ca nun va avanti e mancu narrè, cci duna i retini a Cola ncaricannulu di purtallu unn'è lu carrettu, ca iddu avi fari nsirvizzu ca nun po' rimannari \n\nCOLA - (cu tantu di ducazzioni e curtisìa, nun lu sapi ca lu sceccu lu pigghia pi babbu, comu finisci di ragghiari) Vossia è comudu ora? Nni nni putemu iri? Sudisfattu si senti ca a Ciccu fici scappari? Vulemu caminari? Cci vulemu iri ntu carrettu? Ccà darrè eni, comu giramu a cantunera (lu sceccu cala a testa rassignatu, puru picchì s'avi finutu di siddiari a sintillu parrari, Cola ppiro' nun lu capisci e va avanti a parrarici) Pregu, s'accomodassi (lu sceccu nun si smovi) Issi avanti, pregu (nenti) Fazzu strata ju? Comu vossia voli! (cu i retini 'n manu fa du' passi e miraculu dê miraculi lu sceccu cci va darrè) Eccu ccà, pricisi tri passi. Pregu, aviss'aviri a buntà di firririarisi, clu darreri cci avi trasiri. (lu sceccu nun cci penza propiu) No? Ca testa cci voli trasiri? A piaciri sò! Cuntenti vossia cunteni tutti (lu fa trasiri ntra lasti)\n\nCICCU - (c'avi fattu chiddu c'avia fari comu lu vidi) Chi sta facennu? Ha vistu mai ncarrettu iri a marcia narrè?\n\nCOLA - Furisteri sugnu, nun canusciu i usanzi du locu \n\nMa chistu nenti è rispettu a quannu Cola avi cchianari ntu carrettu ddoppu ca finarmenti arrinesciunu a mpajallu. Pi diri a viritati ogni vota ca sbagghiavunu lu sceccu tuculiava a testa tantu ca Ciccu finisci di capillu e pi ogni passaggiu taliava a iddu pi sapiri siddu era giustu.\n\nCICCU - (acchiana facili e si sistema cu i retini 'n manu) Forza, acchiana \n\nCOLA - Comu facisti?\n\nCICCU - Metti lu pedi mancinu nta un jammozzu ...\n \nCola - Eeeeh?\n\nCICCU - Raggiu da rota accussì ca ti duni na spinta ...\n\nCOLA - (lu fa e lu carrettu si movi) Ajutu! Stu curnutu scavazzari sutta a rota mi voli! (parti a farici vuci a quattr'occhi) Cci a finisci di farimi stuzzi? Pi babbu mi pigghiasti? (lu sceccu cci rispunni cu nragghiu affermativu) Tu talia a chistu! Unu lu tratta cu vossia e iddu si pigghia lu jìditu cu tutta a manu. Ha ddivintatu accussì arruganti ca nta facci mi ridi \n\nCICCU - Lassulu perdiri, provici attorna ca lu tegnu strittu. Metti lu pedi nta njammozzu...\n\nCOLA - Chistu va beni?\n\nCICCU - Metti a manu manca nta masciddara ... sponna ...\n\nCOLA - Accussì?\n\nCICCU - L' autra manu nta l'asta ...\n\nCOLA - E ora?\n\nCICCU - Duna na spinta cu pedi ntu jammozzu e metti nta l'asta lu dinocchiu drittu ...\n\nCOLA - (tuttu scantatu) Ajutu! In echilibbriu sugnu! Ca cadu mi scantu!\n\nCICCU - Veni cu l'autra jamma ntu tavulazzu ...\n\nCOLA - Comu fazzu! \n\nCICCU - Leva ssa manu di l'asta ...\n\nCOLA - E unni mi tegnu,\n\nCICCU - Leva chidda da masciddara ...\n\nCOLA - Nun pozzu \n\nCICCU - Stocchitu lu coddu \n\nCOLA - Nun mi fidu ... Ah? Malanova! Stocchitillu tu \n\nCICCU - Sta facennu ridiri lu sceccu. Talè, scinni. Appoja i manu ntu tavulazzu e jetta nsautu ... vasciu è, cci a putissitu fari \n\nCOLA - (sauta cu l'aggilità di un sportivu troppu autu e cadi pisantimenti ntu tavulazzu) Matri mia ch'è duru!\n\nCICCU - Pinzasti di cadiri nta divaneddu morbidu? (sbatti i retini supra lu sceccu pi fallu iri ma chiddu nun si smovi, un nni voli sapiri) Lu fa attorna) Eeeeeh... cacciamu (ma unni, quannu! Pigghia a zotta e fa un sparu beddu forti)\n\nCOLA - Beeeellu! Comu facisti? \n\nCICCU - Puru lu ddoppiu sparu ti fazzu! Tè ccà! (bang bang) \n\nCOLA - Matri ch'è bellu! Nsignimillu ... \n\nCICCU - Nautra vota. A tia sceccu, ti muvisti? (a campana sona pa prima vota e lu sceccu parti accussì di scattu ca Cola nun tinennusi a nudda banna cadi stinnicchiatu narrè ntu funnu 'i cascia e menu mali ca cc'è lu purteddu pustiriuri ca lu ferma puru ca cci sbatti ca testa)\n\nCOLA - Curnutu, figghiu di mulu, ammazzari mi voli!\n\nCICCU - Ha vistu chi partenza! L' occhi abbruscati cci l'aiu! \n\nCOLA - Stu carrettu ammurtizzatura nun cci nn'avi?\n\nCICCU - Cci l'aviss'a fari rivisiunari\n\nCOLA - I rini mi fannu mali e lu culu chiattu mi ddivintò. Menu mali ca nun è luntanu e stu sceccu curri ca è npiaciri \n\nPropiu pa cursa ca lu sceccu fa pi picca nun finisci nta na traggedia.\n\nCa luci di suli ca veni a calari, idda ca è liscia e tunna, janca comu a strata stirrata, iddu ca lu carrettu è viloci, Ciccu ca nun la sapi e nun la vidi, un po' evitari di scuppari cu viulenza ca rota du latu di Cola nto spuntuni di roccia autu almenu trenta cintimitri. A latata si isa di nmetru e passa e Cola vola comu mmelu di crispu e si Ciccu nun è lestu a cchiappallu nun sacciu chi fini facia. \n\nCuntentu di l'impresa lu sceccu ripigghia ciatu e camina a ritmu di caminata.\n\nCOLA - Cosa fitusa, ngrasciatu, malanova a tia. Ciccu lu capisti picchì curria comu si stava scappannu? Lu curnutu lu canuscia ssu spuntuni di roccia, apposta lu fici. Pi mia ntintatu omicidiu avi statu. Ha parrari cu i carrabbineri, vogghiu vidiri siddu lu pozzu dinunziari \n\nCICCU - Lassa perdiri, cc'avi fari! \n\nCOLA - Cci vogghiu fari livari a patenti di purtari lu carrettu \n\nA briga cu sceccu cuntinua davanti lu palazzu. Ciccu attacca lu sceccu nta l'aneddu ca cc'è apposta ntu muru e fa casu ca s'avi scurdatu a coffa ca canigghia, lu manciari pu sceccu.\n\nCOLA - Chi cci fa? Dicci ca è a punzzioni pi chiddu cc'avi fattu \n\nCICCU - No, lu sceccu avi travagghiatu, avi lu dirittu di manciari. Tu manci sempri e nun travagghi mai. Talè chi facemu. Tu portici nsicchiu di acqua, ju cci fazzu tanticchia di erba ca spiranza ca cci piaci \n\nCOLA - Nsicchiu? Nbiccheri nun cci vasta?\n\nCICCU - Camina (torna ddoppu quarchi minutu cu un fasciuneddu di erva e vidi ca Cola voli fari biviri lu sceccu comu ncristianu)\n\nCOLA - Veni ccà lu papà, grapila ssa vuccazza di sceccu (lu sceccu isa a testa) Nun cci nn'avi siti?\n\nCICCU - Sì propiu gnuranti! Cci avi fari trasiri a testa dintra lu sicchiu \n\nCOLA - Accussì si fa? E allura veni ccà sciccareddu miu (nun sulu cci fa mettiri a testa dintra pinfina dintra l'acqua cci a metti. Lu sceccu mischineddu pi nun annegari si libbira cu forza e annega a Cola) Aiuuuutu! Ddoppu a tintata scavazzata e lu tintatu omicidiu ora annegari mi voli! Chistu nserial Killer è, ngalera avi jiri \n\nCURRAU - (nesci du palazzu) Cci avi finiti di fari vuci! \n\nCICCU - Iddu è ca si sciarria cu sceccu! Un si fida mancu a fallu vìviri \n\nCURRAU - Mettici lu sicchiu sutta i naschi e frischici \n\nCOLA - Accussì è lu fattu? (fa comu Currau cci dici e cci frisca a canzuna, \"Si maritau Rosa Saridda e Pippinedda ...\" ma lu sceccu nun bivi) Pi mia siti nun cci nn'avi \n\nCURRAU - Dammi ccà, spisa persa! (pigghia lu sicchiu, cci lu metti di davanti ô sceccu e cci frisca na cosa comu na ciusciata e lu sceccu vivi)\n\nCICCU - Ha caputu comu si fa? \n\nCOLA - Lu fattu è ca ntra vuiautri scecchi vi capiti mentri ju i primi scecchi ca vitti fu quannu vi canusciti\n\nCURRAU - Aspetta ca chistu accabba ... (nun finisci a frasi ca a campana sona pa secunna vota)\n\nCICCU - Lassulu perdiri, tempu persu eni!\n\ncuntinua"
  },
  {
    "text": "don Pasqualinu lu becchinu \n\nA mia, a forma di alteregu di n'Auturi senza ciriveddu, st'èpisodiu assà assà m'avi piaciutu \n\nArturuzzu avi ncaricatu Ciccu e Cola di iri a pigghiari lu carrettu. Ccì vulia iri Currau ca nun sulu era cchiù nnicatu, ma lu travagghiu milli voti megghiu l'avissi fattu. Arturuzzu ppiro' avìa bisognu di unu ca sò forza, nun sacciu pi quali travagghiu vistu ca sugnu appressu a sti dui.\n\nCOLA - (scinnennu di na stratuzza ripida ca dritta dritta ô cimiteriu porta, si lamenta comu è solitu fari) De stiddi e staddi comu sempri nti stu pajisi! Sceccu è carrettu! Un cci pozzu pinzari! Nta n'epica comu a chista unni senza pigghiari a machina mancu a spisa si po' fari, lu mortu cu sceccu e carrettu s'avi purtari. Na puisia fici!\n\nCICCU - Ju ammeci lu cuntrariu a penzu. Penzu ca dê staddi da civilità di nprogressu scapistratu senza cuntrollu, dannusu tintu muturizzatu diliranti nchinatu, schifusu cchiù peggiu di nmostru alienu, ju ora m'attrovu ê stiddi da civiltà cuntadinisca e viddanisca, simpatica amurusa lenta cueta pulita silinziusa. \n\nCOLA - Chistu è veru?\n\nCICCU - Ju siddu cci aiu a furtuna di veniri a stari ccà na guerra cci fazzu a ccu smovi na minima pitrudda\n\nCOLA - Macari a mia?\n\nCICCU - Tu chi sì lu figghiu da jaddina janca?\n\nCOLA - Chissu veni a diri ca ccà na machina roti nun cci nn'avi mettiri\n\nCICCU - Accunsentu sulu a du' machini elettrichi pi l'emergenza ma ccà cu sceccu e carrettu s'avi jiri jennu. Sceccu e carrettu simmulu du pajisi ann'a ddivintari \n\nCOLA - A mia mi pari ca sta fantasticannu cchiù assà di Arturu \n\nCICCU - Tu nun capisci chi voli diri truvarisi nti stu postu ca è comu ju lu paradisu mi figuru. Siddu sinnacu mi fannu nta bannera du pajisi cci lu fazzu stampari\n\nCOLA - Dici ca è na frazzioni \n\nCOLA - Cci a finisci di fari lu sconza jocu? Nun è pajisi? E ju cci lu fazzu addivintari e sinnacu mi fazzu fari! Sceccu e carrettu nta bannera ann'a stari \n\nCOLA - T'avi propiu fissatu!\n\nCICCU - Ancora nenti avi vistu! Di ccà fazzu partiri nmodu novu, vecchiu di milli e millanni, di cuncipiri a vita, di raggiunari e travagghiari. Ogni cosa ccà avi ssiri naturali, pinfina lu progressu avi jiri appressu lu ritmu da Natura\n\nCOLA - Ju mi vidu vistutu di cacciaturi cu tantu di cartuccera scupetta e cani, iri jennu campagni campagni pi cuntrullari comu i viddani mi fannu i travagghi. Chi vita biata facissi siddu ccà vinissi a stari!\n\nAccussì, parrannu e fantasticannu 'n tempu na botta arrivunu ntu cimiteriu.\n\nNtu chianu ca cc'è di davanti cci su' du' casuddi uguali uguali cu sulu na stanza. Chidda cchiù vicina lu cimiteriu avi a porta nchiusa, l'autra ammeci è aperta.\n\nCola nun sapennu unni don Pasqualinu stapi, giustamenti tuppulia nta porta nchiusa e siccomu nuddu cci rispunni tuppulia attorna e lu chiama a vuci bedda auta.\n\nCOLA - Don Pasqualinu nni grapiti, nuiautri semu, Cola e Ciccu \n\nCICCU - Ciccu e Cola \n\nDon Pasqualinu è mmecchiu ... vecchiu! Anzianu! Da stissa età di donna Nunziata cchiù o menu. Comunchi sia è nsiccutu siccu siccu allampanatu, no autu assà, ca varva e mustazzu di culuri griggiu, ntra lu jancu e lu niuru. \n\nOra comu ora è ssittatu di facci a porta aperta ca jamma offisa supra un sgabbeddu e nchiumazzuni beddu mmuttitu. A purtata dî manu avi a scupetta, na stampella e mmastuni ... pi tutti i circustanzi. Quannu senti i vuci s'avia di picca appinniccatu\n\nDON PASQUALINU - (si rrisbigghia scantatu e jittannu vuci puru iddu) Ccu è ddocu, ddocu ccu cc'è?\n\nCICCU - Nta porta sbagghiata tuppuliasti, passa ccabbanna \n\nCOLA - M'avi pigghiatu pi sceccu? Passa ccabbanna! (tuppulia nta porta aperta comu npicciottu ducatu) Cc'è pirmissu?\n\nDON PASQUALINU - (a vuci auta, sempri) Avanti avanti. A porta aperta è. Apposta aperta è a porta. Trasiti trasiti \n\nCOLA - (trasi cu Ciccu. A vuci normali) Bonjornu \n\nCICCU - (a vuci auta) Bonjornu \n\nDON PASQUALINU - Bonjornu bonjornu. Chi vuliti, chi vuliti?\n\nCOLA - (ancora a vuci normali) Cola e Ciccu semu \n\nCICCU - (a vuci auta) Ciccu e Cola, Ciccu e Cola \n\nDON PASQUALINU - Amu caputu, lu sacciu, lu sacciu, chiddi di Turuzzu, di Turuzzu, lu sacciu \n\nCOLA - V'avi tilifunatu donna Nunziata? \n\nDON PASQUALINU - Tilifunari? A di unni sbarcati ... di unni viniti! Tilifunari! Ccà sulu i carrabbineri cci annu lu tilefunu, lu tilefunu sulu i carrabbineri cci l'annu!\n\nCOLA - Lu capivu, lu capivu \n\nDON PASQUALINU - Nui pajisani a quattr'occhi parramu. A quattr'occhi ccà si parra \n\nCICCU - Cola lu capisti? Lu capisti Cola?\n\nCOLA - Lu capii, lu capii\n\nDON PASQUALINU - Atu vinutu pu carrettu? Pu carrettu siti ccà?\n\nCOLA - Sissi sissi e pu sceccu, pu sceccu ... vui ... nnu dati stu sceccu, stu sceccu ... vui nnu dati? Chi diciti, chi diciti?\n\nDON PASQUALINU - Nun mi sta piacennu comu parri, comu parr nun mi piaci \n\nCOLA - Picchì picchì?\n\nDON PASQUALINU - Lassamula ddocu, ddocu lassamula, ca è megghiu. Don Carmelu murennu npajisi rrifriscò, arrifriscau npajisi murennu \n\nCOLA - Lu sceccu vui unni lu tiniti, unni lu tiniti lu sceccu vui ...\n\nDON PASQUALINU - Attorna cci truzzi? Cci truzzi attorna? (metti a manu ntu vastuni) Nta stadda ju metti lu sceccu ... tu nta stadda attrovi lu sceccu ... tu ... mi capisti?\n\nCOLA - Forti e chiaru \n\nCICCU - A stadda unn'è, unn'è a stadda?\n\nDON PASQUALINU - Ccà, ê spaddi, ê spaddi di sta casa\n\nCOLA - Salutamu, salutamu \n\nDON PASQUALINU - Aspetta, aspittati \n\nCOLA - Chi vuliti ancora, chi vuliti \n\nDON PASQUALINU - Ma picchì jetti vuci? Ju a ntisa bona l'aiu, l'aiu bona a ntisa, picchì jetti vuci? \n\nCOLA - Surdu addiventai, addivintai surdu \n\nDON PASQUALINU - Fammi parrari cu iddu, cu iddu fammi parrari \n\nCOLA - Iddu propia cci senti, surdu di tunnu eni \n\nDON PASQUALINU - E comu facemu! A vucca mi siccò, mi siccau a vucca a parrari cu tia, comu facemu?\n\nCOLA - Comu l'antichi, comu l'antichi \n\nCICCU - Nni videmu, nni videmu \n\nDON PASQUALINU - Aspittati vi dissi, vi dissi di spittari. Stasira cu mortu v'at'a curcari, v'at'a curcari cu mortu stasira \n\nCOLA - (parrassi normali ma cu scantu lu stissu jetta vuci) Cheee? Nun si nni parra! Arturu si cci po' curcari! (e nesci)\n\nDON PASQUALINU - (a Ciccu cci fa signali di vvicinarisi e di calari a testa accussì ca direttu nta l'oricchia cci grida tantu forti ca lu mischineddu sa cummogghia ca manu) Allatu du ... Chi facemu siddu cci metti a manu? \n\nCICCU - Lu fattu è ca vui sbagghiatu atu caputu. Ju ddiventu surdu quannu vuci sentu jittari \n\nDON PASQUALINU - Sant'arrifriscu, menu mali, sant'arrifriscu, nun nni putia cchiù, nun nni putia cchiù. Picchì nun parrasti prima? Prima aviutu a parrari (torna Cola. Parra normali) Sintitimi a mia ora, ora a mia sintiti. Ccà allatu cc'è na porta nchiusa, nna porta nchiusa cc'è ccà allatu ...\n\nCOLA - Nni nn'amu addunatu, a sapemu a sapemu \n\nDON PASQUALINU - Chista è a chiavi da porta ccà allatu, sta chiavi grapi a porta ccà allatu. Vui cu scuru viniti, viniti cu scuru e ju addurmisciutu sugnu, ju dormu quannu viniti\n\nCOLA - Ju a bonanotti vi auguru, vi auguru a bonanotti \n\nDON PASQUALINU - Lu sapiti mpajari lu sceccu? Lu sceccu vi fidati a mpajallu?\n\nCOLA - Chi cci voli! A patenti avemu. Amuninni Ciccu prima ca pu veru surdu addiventu (nesciunu)\n\nDON PASQUALINU - (cci grida di darrè) Prima a tistera, lu capistru pi primu, mi raccumannu, mi raccumannu \n\nCOLA - Va bonu, va bonu \n\nDON PASQUALINU - Bonu sti gran patati! Pi mia spratichi su'! Pi mia nenti sannu fari!\n\ncuntinua"
  },
  {
    "text": "Salvatore Gua ... Già ...\n\nArturu cci gira a chiavi a tutti cincu casciuna di ddu cantaranu anticu ma nni grapi sulu quattru, lu primu nun si fa grapiri. Ddoppu ca cci prova na para di voti lu lassa futtiri e lu duna nti manu e nti vrazza cchiù forti di Currau e grapi lu balcuni supra a massaria du mititeri.\n\nMentri tutti si divertunu a rimiscari i casciuna iddu spinsiratu si talia a massaria unni di picciriddu cci passava jurnati sani.\n\nl'Auturi s'avi ssittatu a tavulinu e si cuntrolla cu granni serietà nfasciu di carti c'avi scuvatu ntu secunnu casciolu ca risultunu atti di propietà tutti ntistati a ncertu Salvatore Gua ... Gua ... nun si fida a dillu chinni rresta accussì.\n\nCiccu e Cola si divertunu a rimiscari ntu terzu c'annu misu supra lu lettu unni annu durmutu. È chinu di tanti mbrogghi ma nun cci su' sordi e mancu cosi di valuri. Sulu cartazzi e pizzina di tanti grannizzi e culura.\n\nCurrau ntantu si sciarria cu primu casciuni ca nun nni voli sapiri di farisi grapiri ... ma don Carmelu comu facia a grapirlu senza spacinziarisi? ... Finarmenti ddoppu tanti sforzi, malanova e parulazzi si grapi leggiu leggiu comu ncasciolu rispittusu ... normali.\n\nÈ ncasciuni chinu chinu di sordi e trusciceddi attaccati cu lazzu. Ognidunu ccì avi ncartuncinu attaccatu cu un nomu.\n\nTuccannuli cci pari ca cci su' ntrusciati cosi di oru. Appoi ammucciatu sutta certi cartazzi attrova lu libbrittinu niuru. Pi subbutu lu pigghia pi purtallu nti Arturu ma Cola lu ferma.\n\nNsemmula cu Ciccu taliunu quarchi paggina. Notunu ca na paggina sì e na no, è ntistata a centru. Di sutta, nta latata a manu manca, cc'è na cifra tunna cu na data e sta scritta \"sordi pristati\". Di sutta nautra cifra cchiù nica, na rata pagata, e lu restu di pagari ca nun cala mai di quantu avi calari ... siddu a matimatica nun è nopinioni.\n\nSudisfatta a curiosità lu libbru niuru cci lu ritornunu a Currau ca senza perdiri ancora tempu cci lu cunsinna a Arturu ca senza mancu taliallu cci duna subbitu focu.\n\nComu lu focu avi pigghiatu bonu lu lassa cadiri nterra e quannu avi ddivintatu cinniri lu pista cu i pedi e jetta vuci a tipu innianu miricanu facennuci nballettu attornu attornu.\n\nARTURUZZU - (ddoppu ca s'avi sfugatu) Auturi miu i truvasti sti sordi?\n\nAUTURI - (cunfunnutu) Ccà sulu atti di prupietà cci su' ... tutti ntistati a stu Salvatore Gua ... Gua ... chi nomu difficili! Ccu è stu tiziu?\n\nARTURUZZU - Chi nni sacciu! (e ddiventa pinzusu)\n\nCOLA - (jancu comu cira) Aiuuuutu!\n\nCURRAU - (agghiarniatu puru iddu) Futtuti semu!\n\nARTURUZZU - (recita a scena di chiddu ca è cuntenti, pi sti cosi mastru è) Aaaah! Libbiru ... Libbiru sugnu ... (arridi comu npicciriddu) Lu sapìa ... Lu sapia ... Me ziu sempri iddu è ...\n\nCICCU - (ammeci di pilarisi, nto mentri s'avi strinciutu l'occhi pi cchiù megghiu pinzari, facennusi scuru nta facci ma ddoppu nsecunnu i sbalanca attorna e surridi cu nta facci un splinnenti chiaruri) Tu, a tia tu a comu ti chiami e chiami, aspetta a cantari vittoria \n\nARTURUZZU - (lu talia di traversu) Chi vo' diri \n\nCICCU - Tu di nomu Turuzzu fa ... o cci nn'avi nautru ammucciatu \n\nARTURUZZU - No no, Turuzzu è lu me nomu veru \n\nCICCU - Binidittu Diu! Turuzzu ppiro' veni di Salvatore, tu ntu reggistru e ô fonti nesci Salvatore ... e di cugnomu?\n\nARTURUZZU - (fa a parti di chiddu ca mmalsamatu siccu comu nbaccalà appinnutu cci rresta) Ooooh! Comu mi chiamu mi scurdai! (appoi seriu) E i sordi, l'oru? \n\nAUTURI - Secunnu mia tò ziu ca era lu tò tutori avi pigghiatu l'oru e pi currivu su vinniu tuttu. I sordi da ssicurazzioni ammeci i utilizza pi fari affari di tanti maneri, comu pristari sordi a usura, ntistannu tutti cosi a tia, diversu nun putia fare picchì lu patruni tu erutu, iddu avia sulu a tutela supra di tia\n\nARTURUZZU - (facennu a facci di scunsulatu) Futtutu sugnu \n\nAUTURI - Chi atturi! Tu proprietariu di tuttu avi sempri statu!\n\nE mentri i tri Ci abballunu di cuntentizza e Arturu si teni a testa cu du' manu e a tuculia ccabbanna e ddabbanna, donna Nunziata cci jetta a vuci ca è ura di iri ô cimiteriu.\n\ncuntinua"
  },
  {
    "text": "eredità sì eredità no \n\nI picciotti ddoppu na durmuta sapurita e risturanti di na trina di uri e npranzu abbunnanti, assittati ancora attornu lu tavulu da cucina, cu donna Nunziata ca sta sparicchiannu scippannuci i piatta a Cola, nautru a Totò, parrunu supra a proposta di l'Auturi di irici a dari na taliata ê carti di don Carmelu pi sapiri comu Arturuzzu s'avi cumpurtari.\n\nARTURUZZU - Jemuci, tantu sugnu sicuru ca nenti m'avi lassatu a mia e ju nenti vogghiu di iddu, sulu chiddu ca era di me patri e me matri \n\nCICCU - E i sordi da ssicurazzioni? \n\nARTURUZZU - Chi ssicurazzioni!\n\nCICCU - Chidda du camiu ca l'immistì, cunsistenti ann'avi ssiri?\n\nAUTURI - Nca certu! Chissi macari ... ma cca stamu parrannu di l'eredità \n\nARTURUZZU - Arreri? Nenti vogghiu, tuttu fruttu di odiu eni!\n\nAUTURI - Eh no beddu miu! Un ti po' rimanciari a prumisa ca a tò ziu cci facisti ... 'n puntu di morti ricurditillu, sacra è!\n\nARTURUZZU - Ca quali! Palori ca si dicunu, valuri nun cci nn'ànnu\n\nAUTURI Un cci nni vo' dari paci a tò ziu?\n\nARTURUZZU - Nun è di mia ca cci veni a paci ma dô Signuri e iddu l'occhi 'n grazzia di Diu i nchiudiu \n\nAUTURI - Ju nun parru di riliggiuni cu tia ma di cosi pratichi. Tu sì rispunzabbili di tuttu (i tri Ci calunu a testa diversi voti pi segnu di assensu)\n\nCOLA - E nui tri tistimoni semu \n\nCURRAU - Veru, palori di tò ziu, tu scurdasti? Iddi tistimoni su'!\n\nARTURUZZU - Ju rispunzabbili di nenti sugnu \n\nCICCU - Accussì tu pigghi e lassi nta miseria a genti di ccà? Pi curpa tò di fami ann'avi muriri?\n\nARTURUZZU - Lu sapiti chi fazzu? Pigghiu ssi carti e a focu cci dugnu \n\nDONNA NUNZIATA - Diu cci nni scanza!\n\nAUTURI - Prima di aggiri cu scunsidiratizza, pi junta ammatula, ascuta sti palori raggiunati e rispunnimi cu giudizziu \n\nARTURUZZU - Nun mi strummintari caterni \n\nAUTURI - Ccà cc'è picca di strummintari, i cosi ca su' su' e nuddu i po' canciari. Primu. Tu megghiu di mia sa' ca lu beni po' veniri dô malu. Secunnu. Tu sai, e d'accordu cu mia sì picchì nn'amu parratu, ca si tò ziu avissi campatu comu n'omu di cuscenzia s'avissi cumpurtatu. Terzu. Nchiudiu l'occhi sicuru ca tu avissitu riparatu tuttu ...\n\nCOLA - Cu nostru ajutu\n\nAUTURI - Quartu. Tu abbruciannu i carti ca su' ccà nenti cunchiudi picchì cci su' puru chiddi 'n manu a liggi e tu pi liggi lu liggìttimu pruprietariu sì, nun cci nn'è discussioni, e i tassi tu l'avi pagari, lu Statu a tia veni a circari \n\nARTURUZZU - Mi vinnu tutti cosi a prezzi vasci vasci, anzi i rijalu a la genti du pajisi \n\nDONNA NUNZIATA - E chì cci cunchiudi? Ccà prima tutti sciarriati ntra di iddi erunu e chini di dèbbiti. Tò ziu tintu i trattava ma lu pani mai cchiù cci avi mancatu, i cosi giusti \n\nCICCU - A quantu pari sti genti nun sannu campari senza quarchidunu ca li cumanna \n\nCURRAU - Macari cu umanità si po' cumannari \n\nCOLA - Nun tanta, tanticchedda \n\nARTURUZZU - Ma dê sordi dati a usura nenti vogghiu \n\nDONNA NUNZIATA - Tò ziu tutti cosi nta nlibbrittinu niuru scrivia \n\nARTURUZZU - Comu lu trovu focu cci dugnu \n\nDONNA NUNZIATA - Fallu figghiu miu e vidi quantu binidizzioni \nt'arrivunu \n\nARTURUZZU - Lu fattu è ca ju di nenti m'intennu\n\nCOLA - E nui chi cci semu a fari? Carmiti, un ti ngustiari ... nun ti pigghiari sti peni, nui ccà semu, 'n tuttu pi tuttu t'ajutamu\n\nCURRAU - L' amici picchissu cci su' \n\nARTURUZZU - Ciccu tu nenti mi dici?\n\nCICCU - Arturu, a mia nun mi piaci furzari a manu a nuddu. Quannu avi bisognu d'ajutu supra di mia cci po' cuntari \n\nARTURUZZU - Nun m'avi caputu anzi nun m'atu caputu! A mia ajutu occasionali nun mi nni serbi, ju pi sempri lu cercu. Vogghiu rristari francu di pinzera. È chiaru lu cuncettu o l'avi ripetiri \n\nCOLA - Chi vo' diri, unni vo' rrivari \n\nAUTURI - A npuntu mortu pi iddu \n\nARTURUZZU - Ju a vuiautri tutti vi fazzu a pricura generali ...\n\nAUTURI - Aciddu, senza curriri! Ju com'a tia sugnu, lijami nun nni vogghiu, libbiru e nnipinnenti vogghiu rristari. Lu putiri daccillu a iddi tri. Quannu vi servu, dispunibbili sugnu \n\nCOLA - Arturuzzu, fammi capiri bonu. Nui ....\n\nARTURUZZU - Ju vi dugnu lu putiri di fari e sfari comu megghiu vi pari senza ca mi viniti a stunarimi a testa a mia \n\nCURRAU - Ma lu patruni sempri tu arresti\n\nAUTURI - Nca certu!\n\nARTURUZZU - Ma vuiautri si siti sperti a picca a picca tutti cosi v'at'a ccattari e ju a prezzu di favuri vi li vinnu ... e ora bonu cu sti discursa, jemu a taliari sti biniditti carti. Donna Nunziata vui lu sapiti unni su'?\n\nDONNA NUNZIATA - Ju? Chi nni sacciu ju! ... Vidi ntu casciolu du cantaranu da cammara di facci i scali ... ann'avi ssiri nchiusi cu chiavi e catinazzu ... accura ô pruvulazzu \n\nARTURUZZU - Forza picciotti, muvemuni, nun vidu l'ura ca sta storia si finisci. I chiavi ju cci l'aiu, ntu pastranu di me ziu i truvai. Amuninni, acchianamu \n\ncuntinua"
  },
  {
    "text": "Rosa Saridda e Pippinedda \n\nMentri i picciotti dormunu donna Nunziata lava zoccu s'avi usatu pa culazzioni.\n\nA scanciu di ssiri annirbusiata comu a l'autri jorna, è sirena, fa i cosi nun dicu cu filicità ma quasi quasi picchì è sicura c'avi finutu di piniari e si nun fussi pi l'occhiu suciali si mittissi a ballari e cantari ... e veni Rosa.\n\nROSA - (trasi comu sempri da porta di cucina) Bonjornu donna Nunziata. Chi cci succidìu a sta casa? Purtuni apertu, finestri sbalancati ...\n\nDONNA NUNZIATA - Ordini di Turuzzu \n\nROSA - Ora iddu è lu patruni. Novitati cci nn'eni?\n\nDONNA NUNZIATA - Cchiù nuvità 'i chista?\n\nROSA - No, dicu, Don Carmelu mortu mortu è, pi sempri?\n\nDONNA NUNZIATA - Chi sacciu, tu chi dici? \n\nROSA - Vui megghiu 'i mia ...\n\nDONNA NUNZIATA - Mortu di cent'anni eni. Ora nta cresia è ... (si fa a cruci) ... ntu tabbutu maggicu \n\nROSA - (puru idda si fa a cruci) Vergine santa, Diu cci nni scanza!\n\nSARIDDA - Vergine Maria, quarchi cosa succidiu ... Don Carmelu ...\n\nDONNA NUNZIATA - Nenti succidiu ... \n\nSARIDDA - ... tramutati vi vidu ...\n\nDONNA NUNZIATA - Nuiautri! Taliiti tu ... e saluta \n\nSARIDDA - Scusatimi, bonjornu. Ju ... Chi cci succidiu a sta casa?\n\nDONNA NUNZIATA e ROSA - Turuzzu \n\nSARIDDA - Spiramu ca nun è comu a sò ziu!\n\nDONNA NUNZIATA - Mancu paraguni cc'è! Pinzati ca stamatina mi desi cinquanta euru pi fari tanticchia di spisa e lu restu nun lu vosi \n\nROSA e SARIDDA - Vidi chi furtuna!\n\nSARIDDA - Dicitici ca Saridda Manciaracina avi purtatu ntighhiumi granni quantu na rota 'i carrettu di pasta ô fornu \n\nROSA - E Rosa Bevilacqua na torta pasqualina ca cacocciula e na mpanata di ricotta e spinacia \n\nSARIDDA - Si, va beni, ma a pasta ô fornu pasta ô fornu eni, tuttu nautra cosa, tu lu sa' comu mi fidu a falla ju, chi cci mettu!\n\nROSA - (pi rifarisi) Don Carmelu ntu tabbutu maggicu è nfilatu\n\nSARIDDA - (scantata) Beddamatri!\n\nTUTTI DUI - Un cci vulìa, un cci vulìa\n\nDONNA NUNZIATA - Finitila di picchiuliari, don Carmelu è mortu e ntabbutu è ntabbutu (tutti tri si fannu a cruci) Spirannu lu Signuri \n\nPIPPINEDDA - (allegra allegra) Bonjornu a tutti!\n\nDONNA NUNZIATA - Aò, unni cridi di ssiri! Ccà nmortu cc'è !\n\nPIPPINEDDA - E nun sì cuntenta zia? Sta casa 'n festa pari!\n\nTUTTI TRI - Turuzzu \n\nPIPPINEDDA - Si vidi ca du ziu nun cci avi pigghiatu \n\nROSA - Picchì si' ccussì prijata?\n\nPIPPINEDDA - Don Marianu mi dissi ...\n\nSARIDDA - (cci fa finiri lu preju) Don Carmelu ntu tabbutu maggicu è \n\nPIPPINEDDA - Gisù Giuseppi e Maria ... chistu nun mu dissi!\n \nTUTTI TRI - Chi ti dissi, chi ti dissi?\n\nPIPPINEDDA - Ca na santa morti fici \n\nROSA - Oh beddamatri?\n\nSARIDDA - Picchì? Na cosa bona è!\n\nDONNA NUNZIATA - (a tipu sfuttimentu) Nca certu! Ora ca cuscenza lavata i pinzeri puliti cci venunu!\n\nPIPPINEDDA - Ô Signuri na grazzia cci avi dumannatu \n\nROSA - Animi santi du purgatoriu!\n\nSARIDDA - Santi tutti du paradisu, cchiù sicura mi sentu!\n\nROSA - Pi mia quarchi mala azioni cci avi 'n testa \n\nSARIDDA - Puru pi mia (a Pippinedda cci finisci tutta l'alligria)\n\nDONNA NUNZIATA - Finiticcilla! Chi cosa po' aviri 'n testa unu mortu?\n\nTUTTI TRI - Cu unu comu a don Carmelu un si po' mai sapiri \n\nDONNA NUNZIATA - Basta, itivinni ê vostri casi e nun cci pinzati cchiù \n\nROSA - Ju nun cci penzu cchiù quannu lu vidu ô cimiteriu \n\nSARIDDA - Ju quannu vidu ca è beddu ncupirchiatu e nchiuvatu\n\nPIPPINEDDA - Ju quannu lu vidu suttirratu\n\nDONNA NUNZIATA - Cci a vulistuvu finiri? M'atu finutu di siddiari! (i stracqua comu tri jaddini) Sciò ... Sciò, itivi a pilari 'n cianu \n\nROSA - (cuntinuannu) Diu cci nni scanza Signuri ...\n\nSARIDDA - Beddamatri matri mia ...\n\nPIPPINEDDA - A mia a gialla mi sta vinennu ...\n\nDONNA NUNZIATA - (rristata sula) A me niputi scacci avi purtatu! Un bonu numnaru, a figghia! Boni pi stasira. Ccu cc'è ancora? A za Maria cchiù sicuru ca sta cucinannu ncunigghiu, forsi dui, Cuncittina cacocciuli arrustuti, Pasqualina Nanè e Natalina si mettunu d'accordu pi fari na mpanata di vrocculu e sasizza, na di patati e sasizza e na parmiggiana di mulinciani. Appoi cc'è Mariannina favi 'n umidu, Carmilina pisedda cu finucchieddu sarvaggiu, Angilina fasola ca cicoria, Ntunietta ciciri ca cipuddata, Nerina a capunata, Giacumina lu ntianatu e Santa puppetti di vurrania e na buttigghia 'i vinu. L' autri chi ponnu purtari ... cusuzzi ... calia simenta pastigli viscuttina ... quarchi buttigghia 'i vinu ... nsumma nun mi pozzu lamintari ... vogghiu vidiri stu manciari quantu m'avi durari! ... ma poi ... na vota ca don Carmelu un cc'è cchiù di nenti mi scantu ... ncc'è Turuzzu! E siddu si nni va? ...\nPi ccamora nn'è ccà? ... appoi ... comu veni si cunta ... certu ca cchiù tinta un mi po' jiri ... ccu cc'è? ... passi sentu ... \n\ncuntinua"
  },
  {
    "text": "A R T Lu R Lu Z Z Lu \n primu jornu di patruni \n\nArturuzzu vulissi ssiri ospiti nta sò casa pa secunna vota ma iddu stissu capisci ca i circustanzi nun lu pirmettunu.\n\nOra, siccomu è nprofanu ncumpitenti pi tutti i roti, dê compiti di npatruni di casa, dicidi di cumpurtarisi pi comu iddu è, pi comu sempri si cumporta secunnu a sò natura di artista svagatu e fantasiusu.\n\nE ccussì distribbuennu i compiti cu sò senziu artisticu i sbagghia tutti \n\nPrimu - Sparti a coppia nseparabbili di Ciccu e Cola. Putissi pariri na vinnicata pi l'affari da briscula ma nun è, Arturuzzu nun cci scinni a sti liveddi vasci. Lu fa p'aviri a Cola ô cantu picchì com'a iddu stissu lu vidi, artista eccentricu. \n\nSecunnu - Ncarica Ciccu e Currau, i cchiù massari, di circari stanzi cu letti dicenti unni putiri dormiri sapuritamenti.\n\nTerzu - L' Auturi ca nun sapi a diffirenza ntra na pignata e na sattania, lu manna a ordinari a cucina accussì ca si cci po' manciari.\n\nQuartu - A Cola ca nun avi vulutu mai aviri a chi fari cu morti tabbuti e cimiteri, cci dici ca nzemmula s'ànn'a pigghiari cura di don Carmelu.\n\nA donna Nunziata ammeci cci nzerta chiddu c'av'a fari \n\nARTURUZZU - Vui avvisati don Marianu, don Pippinu e don Pasqualinu, appoi accattati latti ...\n\nDONNA NUNZIATA - Cu pecuri e crapi ca mischini aspettunu di ssiri munciuti?\n\nCURRAU - Ju cci penzu, bonu mi fidu\n\nARTURUZZU - Eccu c'avi fari ddoppu o prima a muncitina! Ha mettiri 'n cianu tutti l'armali ca firriunu casa casa. Trovici lu postu ...\n\nDONNA NUNZIATA - Un cc'è bisognu. Tu scurdasti ca ccà cc'è jaddinaru e mannira? Don Carmelu si misi dintra ca si scantava ca ccî rrubbavunu\n\nAUTURI - E nun cc'è mancu bisognu di perdiri tempu pî letta! Ju tu dicu quali su'! Cchiuttostu i linzola ammancunu !\n\nDONNA NUNZIATA - Nun cci nn'è! Linzola cuperti e cuscina tutti vinnuti foru\n\nCOLA - Quarchi matarazzu arristau armenu?\n\nDONNA NUNZIATA - Chissi tutti, nuddu nni vosi picchì nun su' di gommapiuma comu si usunu ora ma di lana o crinu\n\nARTURUZZU - Ciccu tu ...\n\nCICCU - A mia mannimi 'n cucina, megghiu mi cci attrovu \n\nCOLA - Ju na manu d'ajutu cci pozzu dari \n\nCICCU - Tu a mia? A ccu vo' pigghiari pi fissa!\n\nARTURUZZU - Tu cu mia avi veniri. Allura muvemuni (a l'Auturi) Prestimi cinquanta euru ... \n\nDONNA NUNZIATA - Lassulu stari! Acchiana dda supra ...\n\nARTURUZZU - Pi ccamora nun è lu casu ... (a l'Auturi) Mi duni sti sordi? (l'Auturi cci duna, a donna Nunziata) Tiniti. Accattati lu manciari e chiddu ca serbi \n\nDONNA NUNZIATA - (talia maravigghiata dda bancunota) Stu fogghiettu nicu cchiossà du decimila liri di na vota vali? Chiddu s'avìa gnutticari 'n quattru pi putillu sarbari! Vidi vidi chi vosi! Unni semu junti!\n\nCOLA - Chiddi ca stampunu i sordi addivintaru piducchiusi. Pi risparmiari a carta i fannu accussì nichi ca pi vidilli a lenti \nd'ingrannimentu cci voli ma ju mancu accussì i scopru\n\nARTURUZZU - Basta chiati, damuni di versu. Mi raccumannu unni iti e jiti, sbalancati porti e finestri, sta casa facemula svintuliari pi tutta a jurnata.\n\nCICCU - Pi mia na misata picca è \n\n'N tempu 'i nenti ddi picciotti vulintirusi e valenti, ju sta vota nun mi cci mettu, sbrugghiunu tanti sirbizza. L' Auturi ammeci si va curca.\n\nCiccu spaccia a cucina e lu tavulu accussì ca cci metti attornu sei seggi e donna Nunziata po' cunzari na tavula dicenti cu dda granni spisa ca fici, cashcavaddu pani ogghiu sali café zuccaru salami murtadedda marmillata, ca lassa a vucc' aperta a don Mariu lu putiaru.\n\nCurrau avi stracquatu jaddi e jaddini, pecuri e crapi. Ha rricugghiutu na dicina di ova ca cci desi a donna Nunziata ca si l'avi sarbatu, e ricavatu ncincu litra di latti, bonu pi culazzioni.\n\nArturuzzu, cuntrullatu a vista di Cola ca si teni a du' metri distanti, avi lavatu beddu pulitu don Carmelu e cci avi nzajatu mmistitu novu di cent'anni narrè. Appoi ajutatu sta vota di Cola ca si digna di pigghiallu pî pedi, l'avi sistimatu dintra lu tabbutu maggicu, giustu prima da vinuta di don Marianu pa binidizzioni 'n prisenza di tutti, pinfina di don Pippinu lu nfirmeri c'avi vinutu pi fari lu cirtificatu 'i morti, e di l'Auturi arrisbigghiatu di Cola.\n\nComu lu patri parrucu e lu nfirmeri si nni vannu, Arturuzzu e l'Auturi di davanti, Ciccu e Currau di darrè, portunu lu tabbutu nta cresia senza ca cci succedi nenti nunustanti ca Cola i diriggi.\n\nSecunnu i sò stissi palori, iddu è cchiù purtatu a diriggiri lu travagghiu a l'àutri ma no a fallu iddu stissu.\n\nDonna Nunziata cu nfaurali culuratu, bedda frisca e surridenti quannu si tocca lu restu di cinquanta euru ca sia Arturuzzu sia l'Auturi cci dissiru di tinirisillu ... davanti a tri tistimoni, i tri Ci, cci lu dissiru chinni un su ponnu nijari, finisci di priparari a culazzioni.\n\nComu si fa nti na casa mormali, supra lu tavulu, senza tuvagghia picchì nun cci nn'è, tutti vinnuti, ca spisa ca fici cci metti piatta e piattini, tazzi e tazzuna, furchetti e cutedda, cucchiara e cucchiarini, c'avi sciurnicatu ovidivà di unni.\n\nFannu parti di nsirvizzu di dudici di porcellana di Caltagirone du cavaleri scampatu miraculusamenti a vinnita ginirali ca don Carmelu fici pi ricupirari i sordi di l'usura.\n\nDdoppu ca finisci di sistimari ogni cosa, fa vugghiri lu latti, lu latti munciutu friscu s'avi vugghiri bonu pi forza, e lu café. \n\nLu café lu fa a l'antica. Nta stu casu jinchi na pignata a mitati di acqua, ma è bona macari na cazzalora o npignateddu. Comu vugghi cci jetta lu café macinatu, tanti cucchiara quantu su' i bivitura, nta stu casu beddi abbunnanzziusi, cci fa fari setti vugghiuna e lu lassa arripusari nzin'a quannu tuttu lu tufu risedi 'n funnu. Appoi lu cula cu na pezza fitta nta nautra pignata e lu fa vugghiri attorna.\n\nComu i picciotti tornunu e si settunu, donna Nunziata pigghia a pignata cu café e a metti a centru tavula ... Arturuzzu allura cci ordina di ssittarisi a capu tavula e di manciari cu iddi.\n\nIdda tutta affruntusa si liscia i capiddi e lu faulari murmuriannu \"quantu cosi novi stamatina\"!, e si ssetta ma l'occhi supra a ddi picciotti affamati cci l'avi, nsia mai vulissiru quarchi autra cosa.\n\nCola difatti sta taliannu siddu cc'è na briosci ... ncornettu ... e si lamenta ca nun cci nn'è, mancu ncappuccinu ca scuma cc'è.\n\nDonna Nunziata cci dici ca di sti cosi tinti ntu pajisi nun cci nn'è e don Marianu è senza sapuri.\n\nTutti arridemu di cori, puru ju mi sganasciu ma cu discrizzioni, puru lu novu patruni ca ccussì cci torna lu buonumuri.\n\nFinuta nta lligria a culazzioni, i tri Ci si jettunu nti littuni accussì granni ca quattru cci stannu binuni, Arturuzzu si curca ntu littinu lassatu vacanti di don Carmelu e l'Auturi nti na stanza a sulu picchì runfulia cchiù peggiu di nursu brunu. \n\nMa nun è propia sulu, cci sugnu ju ca mi l'avi chianciri malanova, comu alteregu nun mi nni pozzu scapulari.\n\ncuntinua"
  },
  {
    "text": "rechi meterna\n\nOgni tantu sti du' animi turmintati, iddu pi na strancita scaciuni, ca è megghiu ca nun la dicu, ju picchì nun aiu pututu durmiri, tornunu a dda bibbliuteca senza libbra, pi cuntrullari siddu cc'è quarchi cosa di novu ... facili capiri chi cosa\n\nNa di sti voti nfatti, avissiru statu i dui, dui e menza da matina, l'Auturi nota ca don Carmelu nun rispirava cchiù, signu ca nun era cchiù di stu munnu.\n\nOra, siccomu si senti cristianu cattolicu, pi mia cc'è cchiù o menu, circa quasi, cci recita nrechiem, no 'n latinu e mancu 'n talianu, 'n sicilianu! Di unni pigghia st'idea ju nun lu sacciu ... sacciu ppiro' ca ogni tantu sfasa. \n\nComunchi chistu è lu testu da prijiera ddoppu lu signu da cruci comu mmeru divotu ... cchiù o menu, circa quasi.\n\n\"Lu riposu eternu dunici Signuri, cci specchija a luci pirpetua, riposa 'n paci, amen\". \n\nCunchiusa filicimenti a prijiera dê morti pi don Carmelu difuntu, turnamu a ssiri espluratura. Nun attruvamu nenti di spiciali, sulu malabbidiu e lurdia. \n\nA cucina mmeci è digna di discrizzioni picchì è unica, difficili ca si nn'attrova nautra a stissa.\n\nPi ccuminzari è ccussì spazziusa ca cci va ntavulu pi deci cristiani, appoi è tutta di petra unni si cucina e pigghia na parita e menza. \n\nNun cci su' cumpunibbili e ccussì cazzalora, pignati pigghiateddi e pignatuna, padeddi padidduzzi e padidduna, e autri mbrogghi, su' appinnuti.\n\nMa turnamu ô cuntu! \n\nQuannu a notti accumincia a schiaririsi e a livanti cumpari nchiaruri, ca significa ca lu suli è nto spuntari, arrisbigghia a tutti.\n\nOra, mentri i tri Ci stannu ancora varagghiannu, stiracchiannusi pi sciogghiri i musculi e grattannusi a cucuzza, Arturuzzu lu primu pinzeri cci l'avi pi sò ziu ca pari ca dormi ancora ma da facci di l'Auturi capisci ca si nn'avi jiutu e allura scatta a chianciri e cci dici sulu palori di cumpassioni.\n\n\"Poviru ziu miu, finarmenti ti cuitasti, riposa 'n paci\".A tutti nni veni naturali rispunnirici \"amen\", appoi ognunu cci fa a sò cunnigghianza. Cci a fazzu puru ju ma iddu mancu si nn'adduna.\n\nMentri tutti cincu su' ddà 'n silenziu senza sapiri chi diri e chi fari, si senti tuppuliari ntu purtuni.\n\nCola ca cci avi pigghiatu a manu va lestu a grapiri. È donna Nunziata ca si prisenta diversa di Maga Magò du jornu avanti. S'avi canciatu vistina e pittinatura accussì ca s'apprisenta comu na signura anziana ancora piacenti.\n\nSenza parrarisi veni a sapiri ca don Carmelu morsi, comu don Pippinu lu nfirmeri avia dittu, e ccussì va drittu unni oramai riposa. \n\nComu trasi si fa a cruci e murmura un rechiem assà pirsunali ca pozzu sentiri picchì mi cci mettu ô cantu, tantu nun mi vidi, e tiniri a menti \"reculi meterna duna assà Dominiddiu, prestu cci luci lu persu, ricuiscatti 'n paci, amen\".\n\nDdoppu ca si fa attorna a cruci abbrazza lu sò Turuzzu e cci fa l'auguri no i cunnugghianzi. Iddu a ringrazia senza capiri zoccu cci dissi.\n \n\nARTURUZZU - (ddoppu ca s'avi sciugghiutu di l'abbrazzu) Donna Nunziata nta sti casi, a parti don Marianu e don Pippinu, chi è ca si fa? Cc'è na gginzia funibbri?\n\nDONNA NUNZIATA - Ca quali! Ccà di fami murissi!\n\nCOLA - E cci cridu! Cu na morti ogni trent'anni!\n\nDONNA NUNZIATA - Nta stu pajisi 'n famigghia si fa. Nta stu casu semu aggivulati picchì lu tabbutu dintra casa l'avemu. Ora prima di chiamari parrinu e nfirmeri ô mortu si cci duna na sistimata e si cci nzaja mmistitu apprupiatu. Appoi, ddoppu ca don Marianu lu binidici, si porta a cresia e s'avvisa don Pasqualinu lu becchinu \n\nARTURUZZU - Ancora vivu è,\n\nCOLA e DONNA NUNZIATA - Ccu l'avi fari moriri!\n\nDONNA NUNZIATA - Sulu ca ora comu ora un si po' moviri, na jamma s'avi staccatu, du carrettu avi cadutu\n\nARTURUZZU - Chistu un cci vulìa! Cc'è quarcunu ô sò postu?\n\nDONNA NUNZIATA - Ca quali! Nui cci am'a pinzari \n\nCOLA - Talè ca macari lu beccamortu m'attocca fari! \n\nDONNA NUNZIATA - S'avi jiri ô cimiteriu ...\n\nCOLA - Cimiteriu?\n\nDONNA NUNZIATA - Eh! Chi lingua parri tu? Ô campusantu \n\nCOLA - Ah, ora cci semu \n\nDONNA NUNZIATA - Don Pasqualinu nta na casudda appressu stapi ...\n\nCOLA - Quannu si dici 'casa e putìa\"!\n\nDONNA NUNZIATA - ... s'avi pigghiari sceccu e carrettu ...\n\nCOLA - Ma comu, mancu a machina cc'è?\n\nDONNA NUNZIATA - Ca quali! Ccà lu tempu d'arrugghiari avissi\n\nCOLA - Nca certu! Cu nmortu ogni morti 'i Papa!\n\nDONNA NUNZIATA - Propiamenti. Nta stu pajisi accussì s'avi usa!\n\nCURRAU - (lu cchiù campagnolu 'i tutti, cuntenti) Unn'è lu cimiteriu,\n\nDONNA NUNZIATA - Nun cci pinzati accamora, prestu è!\n\nCOLA - Certu! Facemuli arrisbigghiari megghiu \n\nDONNA NUNZIATA - Lu funirali quannu cala lu suli si fa, ddoppu ca l'omini levunu manu. Tutti prisenti vonnu ssiri \n\nCOLA - Nca certu! Pi stu pajisi nfunirali navvinimentu eni! Comunchi, ju aiu fami. Avi d'ajieri a menzijornu ca nun manciu \n\nDONNA NUNZIATA - Pinzati sulu pi stamatina, a menzjornu lu cunsulu cc'è, pi tri jorna cci putemu manciari \n\nCOLA - Chi è stu cunsulu?\n\nDONNA NUNZIATA - Di unn'è ca veni! Nun sa lu cimiteriu e ora lu cunsulu! Di unni ti rricugghisti? Lu cunsulu ... na vota ca cc'è lu mortu dintra ccu cci penza pu manciari? Amici e parenti. Lassatimi spargiri a vuci e viditi ca lu tavulu da cucina tuttu si jinchi ... e jè ntavulu beddu granni!\n\ncuntinua"
  },
  {
    "text": "lu tabbutu maggicu \n\nArturu è ssittatu vicinu a don Carmelu e cci avi i manu ntra i sò. Tutti dui su' surridenti e cuntenti comu du' amici ca si ncontrunu nautra vota ddoppu tant'anni.\n\nARTURUZZU - Nautru pariti ... carmu, sirenu, 'n paci ...\n\nDON CARMELU - Staju murennu e sugnu tranchillu, nun mi scantu da morti, ô cuntrariu, sugnu cuntentu picchì accussì si finisciunu i me patimenti ... e ju nun soffru cchiù sti dulura. Chi vita sballata! Senz'amuri, senz'amici! Sulu comu ncani, senza ncunfortu na cunsulazzioni! Ora lu capisciu, sulu ju cci aiu tortu, ju mi l'aiu circatu, cu i me stissi manu m'aiu mmazzatu! E l'esistenza a tanti cristiani cci aiu ruvinatu! Nun mi nni meritu cumpassioni picchì pi nuddu aiu pruvatu cummiserazzioni! Chi vita scillirata! Ha statu gnuranza currivu prisunzioni! Ora è troppu tardu pi fari pinitenza! Mappirò lu Signuri lu sapi ca mi nn'aiu pintutu, ca nun lu facissi cchiù lu curnutu disgrazziatu di malacunnutta ma fussi ncristianu di cuscenzia. Ora moru e lu pajisi fa festa, lu trovu giustu ca si senti libbiratu! Lu sacciu, lacrimi pi mia un cci nn'è!\n\nARTURUZZU - Nun è veru, ju chianciu\n\nDON CARMELU - Tu sì npicciottu bonu? Nunustanti lu malu trattamentu ca di mia ricivisti mi sta assistennu comu nfgghiu nti st'ùrtimi mumenti.\n\nARTURUZZU - Nun cci pinzati, su' cosi du passatu, nun vi ngustiati cchiù! Stati trimannu, friddu sintiti?\n\nDON CARMELU - Ntu schinu e vrazza cchiossà \n\nARTURUZZU - Va' taliu chi trovu\n\nDON CARMELU - Va va, figghiu miu (comu Arturuzzu nesci) A vui tutti ... (nni taliamu nti facci, puru ju, macari ca nuddu mi vidi) sì sì, a tutti vuiautri quantu siti, avvicinativi ca v'avi parrari (nni vvicinamu) A Turuzzu apposta lu fici sciri. Ascutatimi attentu. Ju Turuzzu a vuiautri lu raccumannu! Ajutatilu, vi nni pregu, cu cori 'n manu vi parru, nun lassatilu sulu! Iddu lu rispunzabbili di tuttu è, ricurdativillu, rispunzabbili di tuttu! Ajutatilu pi favuri, sulu nun cci a po' spuntari! Giuratimillu\n\nAUTURI - Sì sì, va beni \n\nDON CARMELU - No no, mi l'aviti a giurari, tutti pari pari \n\nTUTTI - Vu giuramu \n\nDON CARMELU - Ccà i manu (tutti cci strinciunu a manu ... ju vulissi ma nun pozzu) Arricurdativi ca 'n puntu di morti mu stati giurannu, ca ora lu giuramentu sacru e mmiulabbili avi ddivintatu \n\nAUTURI - Nun vi pigghiati pena, sapemu comu cumpurtarini \n\nCOLA - Arturuzzu sulu nun cci rresta \n\nCURRAU - Na manu d'aiutu cci a damu \n\nCICCU - Supra di nuiautri cci putiti puntari \n\nDON CARMELU - Grazzi, chissu vulia. Ora moru cchiù cuntenti ancora \n\nARTURUZZU - (torna) Attruvai sta tinna, è bedda pisanti. Sintiti (cci a metti di supra) Nn'è bona? Comu mai l'amici mei s'annu vvicinatu? Cci atu parratu? Nun su' boni amici?\nDON CARMELU - I megghiu su'! Ora zittiti c'avi parrari cu tia 'n prisenza sò. Dammi a manu du cori (cci a duna) Turuzzu tu sì rispunzabbili di tuttu, ricurditillu, di tutti cosi si' rispunzabbili! Po' fari e sfari chiddu ca vo', mi capisci? I tò amici tistimoni su' e m'annu giuratu ca t'ajutunu\n\nARTURUZZU - Va beni, nun v'aggitati \n\nDON CARMELU - Aspè, nun aiu finutu \n\nARTURUZZU - Ccà sugnu, parrati \n\nDON CARMELU - Sutta lu lettu cc'è ntabbutu (Arturu si cala a taliari) Lu vidisti? Lu ccattai di secunna ... no ... di terza manu (tutti nni taliamu maravigghiati) \n\nARTURUZZU - Di terza manu? Ntabbutu! E chi tabbutu è?\n\nDON CARMELU - È maggicu! Lignu anticu, spiciali, na storia avi. Lu primu si rrisbigghia 'n tempu mentri nchiuvavanu lu cuperchiu, ancora campa. Lu secunnu si issa comu cci lu mettunu di dintra, facennu scantari a tutti, sò muggheri assintuma pinfina! Iddu pi nun sapiri chi fari, siccomu cci avi fami, si spiccia ficudinnia e si li mancia cu pani\n\nARTURUZZU - Puru chistu campa ancora?\n\nDON CARMELU - Si lu vidissitu! È tisu comu na bannera e briusu comu mpicciutteddu. Ora dicu ju, ncc'è lu dittu anticu ca dici \"un cc'è dui senza tri\"? ... Ccu sa' lu Signuri? ... Mi capisci?\n \nARTURUZZU - Se se. Ora durmiti, ripusativi, stancu mi pariti \n\nDON CARMELU - Sinceru, stancu mi sentu, comu si sulu ora stapissi sintennu tutta a stanchizza accumulata fin'astura. Mi vogghiu ripusari finarmenti ma tu nun ti nni iri\n\nARTURUZZU - Nun vi scantati, di ccà nun mi movu, durmiti tranchillu \n\nA picca a picca a unu a unu si ddummisciunu tutti dda stissu unni s'annu pututu ssittari ... tranni l'Auturi, malanova, e ju. Sì puru ju, nun mi nni potti scapulari! Comu alteregu vigghianti avi stari, attorna malanova, cu tuttu ca cci aiu bisognu di almenu almenu setti pi nun diri ottu uri di sonnu! Chi cci pozzu fari si mi capitò st'auturi senza nticchia di gnennu oltri ca senza scoli auti?\n\ncuntinua \n\nPassamu accussì a nuttata a firriari palazzu palazzu stannu accura a nun arrisbigghiari pecuri e crapi, jadda e jaddini."
  },
  {
    "text": "lu misteru di Arturu svilatu?\n\nCICCU - A prupositu di capiri Arturu, dunca tu sì figghiu di don Carmelu?\n\nARTURUZZU- Un cc'è virità nta storia ca cuntai \n\nCOLA - Mancu ca 'n Francia nascisti?\n\nARTURUZZU - Chistu è veru \n\nCICCU - Arturu nun ti fari schirchigghiari ...\n\nCOLA - Eeeeeh?\n\nCICCU - ... scippari ... cci lu sintìa diri a me nannu. Un ti fari schirchigghiari palora pi palora. Cunta a tò storia nto dittagghiu na vota pi sempri accussì ca l'Auturi è cuntenti \n\nARTURUZZU - Ju a cuntu ma rresta ntra nuiautri \n\nCURRAU - Cola lu capisti? \n\nCOLA - Mi pigghiasti pi curtigghiaru?\n\nCURRAU - Na cosa ô cantu \n\nAUTURI - Vi stati muti? Arturu dinni chi nni vo' diri \n\nARTURUZZU - Di chiddu ca mi dìssiru ô pajisi ...\n\nCOLA - Chi pajisi?\n\nARTURUZZU - Nun avi mpurtanza \n\nCOLA - Si avi cuntari ogni dittagghiu ...\n\nARTURUZZU - Stu picculu sicretu mu tegnu pi mia ... o vo' ca nun cuntu nenti?\n\nCURRAU - Ntuppiti ssa vuccazza o mi nni curu ju \n\nCOLA - Beddamatri quantu siti quariati\n\nAUTURI - Arturu va' avanti \n\nARTURU - Di chiddu ca sacciu ... anzi ... ca mi cuntaru ô pajisi (si ferma nsecunnu pi taliari a Cola ca vulissi diri quarchi cosa ma Currau lu blocca cu na taliata firoci) me patri e me matri s'annu sempri amatu. Nun è veru ca fu me ziu a canuscilla pi primu. È na storia ca s'avi mmintatu iddu pi giustificarisi di l'odiu e a gilusia c'avi sempri avutu contru me matri e me patri \n\nCICCU - Ma picchì? Quali mutivu avia?\n\nARTURUZZU - Nun cci calava, un cci dava paci ca me patri cchiù nicu di iddu si sistimava prima. M'annu cuntatu ca iddu cci avia a fissazzioni di vuliri na muggheri cu na paga statali, comu na maistra 'i scola \n\nCURRAU - Comu mai?\n\nARTURUZZU - Picchì era cummintu ca cu un stipenniu fissu iddu prioccupazzioni nun nn'avissi avutu cchiù. Quannu scopri ca me patri e me matri si vulianu spusari i turmenta accussì assà ca njornu zittu tu zittu ju partunu pa Francia. Me matri di ddocu vinia, parrava francisi megghiu du sicilianu, cci avia parenti e amici ca l'avissiru ajutatu nti primi tempi ... nsumma nun avissiru avutu granni prubblemi. Me patri arricogghi i sò dinara e lu sò oru e si nni jeru ... e truvaru a paci \n\nCICCU - Tu quannu nascisti?\n\nARTURUZZU - Ddoppu du' anni, lu tempu di stabbilìrisi cu travagghiu, ca casa e spusarisi. Mi ricordu ca travagghiavunu tutti dui e ju era bravu a scola. Stavumu veru boni tantu ca pinzavanu di ccattari casa ... ammeci attruvaru a morti \n\nCICCU - Scummissa ca nun è veru ca si sciarriaru nta machina e tò patri persi lu cuntrollu du veiculu \n\nARTURUZZU - Me patri era ntipu soru, guidava sempri tranchillu e mai si sciarriava cu me matri. Ncamiu cu rimorchiu nti un rettiliniu assà longu di scinnuta curria accussì viloci ca lu camiunista s'accorgi troppu tardu di dda machina lenta. Cu tutt'a frinata ca duna nun arrinesci a evitari lu viulentu tampunamentu ca manna a machina a sfracillarisi nto pricipizziu. A mia mancu vidiri mi ficiru. \n\nCOLA - E tu unn'eritu?\n\nARTURUZZU - A scola \n\nAUTURI - (mustra chi ntillettu avi) Forsi avi statu a tò sarvizza\n\nARTURUZZU - Sarvizza? Chi è ca dici! Chi sarvizza avi statu a mia? A scola nun cci aiu jutu, nmisteri nun mi l'aiu mparatu e tu ti nni veni ca m'aiu sarvatu? Ma vidi unn'avi jiri!\n\nCURRAU - Scurdatillu e rispunni a mia. Picchì a tò ziu cci cuntasti na storia differenti?\n\nARTURUZZU - (mustra lu sò ntillettu) Picchì accussì finiu di odiari me matri, di ssiri arraggiatu cu tuttu lu munnu. S'avi sintutu cunfurtatu e cunsulatu e ora sta murennu sirenu 'n grazzia di Diu, nta paci do Signuri, senza odiu nto cori \n\nCOLA - (a l'Auturi) Arturu pi cuntari stori cchiù bravu di vui eni!\n\nCICCU - Lu penzu macari jù\n\nARTURUZZU - Chi è ca vo' diri?\n\nCICCU - Siddu ti puncisti, è veru \n\nARTURUZZU - Unni vo' rrivari?\n\nCICCU - Mi pozzu sbagghiari ma sta storia picca mi cumminci. Pi mia lu misteru supra di tia arresta \n\nCOLA - Leviti tu! Chi sta nsinuannu ca i babbitutini ca cunta l'Auturi cchiù cridibbili di sta storia su'?\n\nAUTURI - Ha ssiri gratu ca semu unni semu e ca lu mumentu è chiddu ca è picchì tu dicissi ju siddu scrivu babbitutini (pi furtuna nti ddu mumentu nesci don Marianu) \n\nARTURUZZU - (si cci vvicina) Don Marianu chi mi cuntati?\n\nDON MARIANU - Fici na bedda e santa cunfissioni 'n menzu a tanti lacrimi e \"ahhhiai chi duluri\" ... cchiossà un ti pozzu diri \n\nARTURUZZU - Cci a dastivu a ssoluzzioni?\n\nDON MARIANU - Cci a desi ... puru l'estrena unzioni cci desi e puru lu viaticu. Ora i dulura li supporta cu sirena rassignazzioni ... stacci vicinu, oramai picca nn'avi. Mi nni vaju. Quannu è ura chiamami ca cci dugnu a binidizzioni \n\nARTURUZZU - Rresta sirvutu. Cola accumpagnulu e nchiudi lu purtuni. Ju v'aiu nti me ziu\n\nCOLA - Pronti (a don Marianu) Di cca pregu (ô ritornu attrova a l'autri ancora fora da stanza) Ccà rristastivu?\n\nCURRAU - Forsi è lu casu di lassalli suli ziu e niputi \n\nCOLA - Chi tistimoni semu si nun semu prisenti!\n\nCICCU - Giustu! Na vota tantu raggiuni cci avi \n\nAUTURI - Ma tu, tutta sta dica di stari o cantu di Arturu ... a mia strancitu mi pari \n\nCOLA - Nti sti mumenti namicu un si lassa sulu \n\nAUTURI - Un cci vidu chiaru \n\nCOLA - Mittitivi l'ucchiali (grapi a porta e trasunu tutti ma si tenunu ritirati)"
  },
  {
    "text": "a spiranza dê dispirati \n\nJu st'èpisodiu burliscu ca mi scummina, mi jetta a l'aria lu carattiri seriu pi nun diri drammaticu du mumentu, ju lu vulia eliminari, comu alteregu lu putia fari, ma sta speci di auturi i drammi num li pò vìdiri, sicunnu mia picchì è cunsapevuli di nun ssiri nautru a Pirannello.\n\nJu cci pruvai a farici capiri ca a cosa cchiù giusta e sacrusanta fussi chidda di purtari lu mumentu di drammaticu a traggicu ma iddu surdu si pinci e si nni veni ca solita babbitutini \"è significativu ...\", significativu di chi cosa?\n\nComunchi ... Npoviru alteregu di un scritturi ca nun si fida a scriviri, purtroppu chi po' fari? S'avi calari i corna e fari a sò vuluntà.\n\nTurnamu ô cuntu \n\nArturuzzu sintennu a tappuliata penza ca è Don Marianu e ncarica a Cola di iri a grapirici lu purtuni e di purtallu nta stanza unn'è don Carmelu ... ma è lu mitateri.\n\nCOLA - (surprisu) E vui ccu siti? Nun mi pariti nparrinu\n\nMITATERI - Lu mitateri sugnu ... e vui ccu siti?\n\nCOLA - Ccà i dumanni ju i fazzu. Chi vuliti? Don Carmelu pu mumentu è mpintu \n\nMITATERI - Mpintu?\n\nCOLA - Mpidugghiatu \n\nMITATERI - Mpidu ... ma comu parrati!\n\nCOLA - È mpiditu, vi va beni accussì? Chi vuliti \n\nMITATERI - No ... (si firria a birritta ca cci avi nti manu picchì nun sapi comu spidugghiarisilla, comu cci avi diri pi ssiri ducatu) è ca ... ju ... no ... nuiautri ... a popolazzioni ... (senti jittari vuci) È don Carmelu? \n\nCOLA - (nun dici nenti ma cci cala a testa)\n\nMITATERI - Chi avi?\n\nCOLA - A panza dici ca cci fa mali \n\nMITATERI - Sulu duluri di panza? A mia ...\n\nCOLA - Ntussicu ... vilenu, vi sudisfa megghiu?\n\nMITATERI - Avvelenamentu ... chi lingua parrati? \n\nCOLA - Vui a mia mi pariti furesti\n\nMITATERI - Nsumma è avvelenamentu?\n\nCOLA - Na cosa ô cantu\n\nMITATERI - Menu mali! Na paralisi m'avia pigghiatu? Cc'è spiranza?\n\nCOLA - Ca quali! Spiranza nun cci nn'è \n\nMITATERI - Nta quali senziu?\n\nCOLA - Quali senzu iti circannu \n\nMITATERI - No ... dicu ... eccu ... comu su' i cosi? ... Nun mi faciti parrari ... a menza palora m'ata capiri \n\nCOLA - A mia mi pari ca vui nta menti vuliti ssiri liggiutu \n\nMITATERI - E va beni (l'ìnnici e lu jìditu minzanu accuppiati i fa firriari pi significari ca sa sta cugghiennu) Cci nn'è spiranza?\n\nCOLA - V'aiu dittu ca nun cci nn'è, chi vuliti di cchiù,\n\nMITATERI - Nun nni sappimu capiri \n\nCOLA - Furasteri sugnu scognitu di l'ammienti\n\nMITATERI - No ... dicu ... cc'è spiranza (attorna fa lu gestu)\n\nCOLA - (isannu tanticchia a vuci) Arreri? Quantu voti vi l'avi diri? Nun cci nn'è! A capiti sta prupusizzioni?\n\nMITATERI - (macari iddu isa a vuci) Siti vui ca nun mi capiti o faciti finta \n\nCOLA - Pi mia lu duru di capiri vui siti\n\nMITATERI - Nsumma (facennu attorna lu gestu) cc'è spiranza?\n\nCOLA - (nchiudi l'occhi e cala a testa) Mittitivi lu cori 'n paci \n\nMITATERI - (scunzulatu) Allura nun cci nn'è spiranza?\n\nCOLA - Avi tri uri ca vu dicu \n\nMITATERI - Mi stati cunfunnennu \n\nCOLA - (siddiatu) Si po' sapiri chi mi ... chi vuliti?\n\nMITATERI - Bravu! Accuminzamu du principiu. Dissimu ca è avvelenamentu ...\n\nCOLA - ... ca spiranza nun cci nn'è ...\n\nMITATERI - Nta quali senziu \n\nCOLA - E tirittuppiti! \n\nMITATERI - Basta, nun nni pozzu cchiù! \n\nCOLA - Vui? Ju!\n\nMITATERI - Don Carmelu mori o campa?\n\nCOLA - Chî spiranza vuliti ca vi dugnu si spiranza nun cci nn'è?\n\nMITATERI - Si o no \n\nCOLA - Si o no di chi cosa \n\nMITATERI - (cunfunnutu) A facenna cchiù mbrugghiata si fa accussì!\n\nCOLA - Pi mia è chiara liscia e sbiluppata, spiranza nun cci nn'è, cchiù chiaru d'accussì?\n\nMITATERI - Ca campa o ca mori?\n\nCOLA - (siddiatu siddiatu) Ccà ccu mbrogghia a matassa vui siti, apposta pi farimi siddiari lu faciti. Itivinni pi favuri \n\nMITATERI - Chi nutizzi cci portu a pupulazzioni?\n\nCOLA - Ca spiranza nun cci nn'è \n\nMITATERI - Attorna ntu stissu riturnellu semu, 'n quali senziu?\n\nCOLA - Ma unni siti datu \n\nMITATERI - Campa o mori?\n\nCOLA - Dicitici ca a mia di dispirazzioni m'atu fattu moriri \n\nDON MARIANU - (arrivannu) Sia ludatu Gisù Cristu \n\nMITATERI - Oji e sempri don Marianu \n\nCOLA - Oji e sempri \n\nDON MARIANU - Figghioli arricurdativi ca nzinu ca cc'è vita cc'è spiranza \n\nMITATERI - Allura spiranza nun cci nn'è!\n\nARTURUZZU - (arrivannu) Viniti don Marianu, fazzu strata\n\nMITATERI - No, si cc'è lu parrinu a spiranza cc'è \n\nCOLA - Cc'è a spiranza ca spiranza nun cci nn'è \n\nMITATERI - Allura apposta lu faciti!\n\nCURRAU - (ca nesci da bibbliuteca cu Ciccu e l'Auturi) Cci a finiti di fari vuci?\n\nCOLA - Ju nun sacciu pi unni cci spera lu cori a chistu ccà \n\nARTURUZZU - (nesci da stanza) Zittitivi, lu parrinu lu sta vunfissannu. Cola, chi vulia stu signuri \n\nCola - A spiranza di capillu persi \n\nARTURUZZU - (ô mitateri) Tanticchia di pacienzia, turnati dumani matina\n\nMITATERI - Ju vulia sapiri chi nutizzi portu a tuttu lu pajisi \n\nARTURUZZU - Tinti ... tinti assà \n\nMITATERI - (ntra di iddu) Ccà cci nn'è nautru! 'N quali senziu?\n\nCOLA - Vi nni iti finarmenti? (lu mmutta fora e nchiudi lu purtuni) Nun lu suppurtava cchiù! (si senti tuppuliari attorna) Arreri ccà eni! Fora ata stari (a a tuppuliata è cchiù forti) Finitila di fari scrusciu, nun vi grapu \n\nROSA - E picchì? Chi v'amu fattu?\n\nSARIDDA - Nui ora ora amu rrivatu \n\nPIPPINEDDA - Si nun grapiti cchiù forti tuppuliamu \n\nCOLA - Vuci di fìmmini ... picciotte (grapi di cursa lu purtuni)\n\nCURRAU - Figghiu di ...\n\nCOLA - (tuttu zuccaru e meli) Chi anno di bisogno cheste belli signorineddi?\n\nCICCU - Persu da casa! Lu jadduzzu sta facennu!\n\nCURRAU - Ju i corna cci ... (fa pi muvirisi) L' ossa cci stoccu \n\nAUTURI - Nun ti rrisicari di bloccallu \n\nCOLA - Trasite (li picciotte rrestunu nta sogghia) Accomodatevi (nun si movunu) A disposizzioni vostra sono!\n\nCURRAU - Ju a lignati lu sfasciu \n\nCICCU - Maaaanzu \n\nROSA - Nutizzi vulemu \n\nSARIDDA - Di don Carmelu \n\nPIPPINEDDA - Com'è vulemu sapiri\n\nROSA - Tutti scantati semu \n\nSARIDDA - Campa nun campa \n\nPIPPINEDDA - Mori nun mori\n\nTUTTI TRI - Chi spiranza nni dati \n\nCOLA - Ccu di spiranza campa dispiratu mori\n\nROSA - Gisù ...\n\nSARIDDA - Giuseppi ...\n\nPIPPINEDDA - e Maria ...\n\nROSA - Chi diciti?\n\nSARIDDA - Vuliti parrari?\n\nPIPPINEDDA - Cci nn'è spiranza?\n\nCOLA - Nun cci nn'è, comu vi l'avi fari capiri?\n\nROSA - Nenti di nenti?\n\nCOLA - Chi cci vuliti fari!\n\nSARIDDA - Mancu na stizza?\n\nCOLA - Chista è a vita!\n\nPIPPINEDDA - Spiranza nun cci nn'è?\n\nCOLA Oji è vivu, dumani è mortu \n\nTUTTI TRI - Allura a spiranza cc'è!\n\nCOLA - Nun nni pozzu cchiù! Itivinni (e i mmutta fora)\n\n ROSA - Aò, a ccu ammutta!\n\nSARIDDA - Calamu i manu \n\nPIPPINEDDA - Ch'è beddu chistu, malanova!\n\nCOLA - (nchiudi lu purtuni) Nta stu pajisi tutti nfrancisati su'?\n\nAUTURI - Lu fattu è chistu! Tu ca cci dici ca nun cc'è spiranza, ca pi tia echivali ca mori, pi iddi voli diri ca nun mori mentri ammeci quannu cci dici ca cc'è spiranza, ca pi tia significa ca nun mori, pi iddi echivali ca mori, chinni nta stu casu ccà è lu cuntrariu di comu a penzi tu. Iddi ti dumannunu \"cc'è spiranza?\" Tu cci rispunni no, nun cci nn'è, ca pi tia vali ca mori nun campa mentri pi iddi è ca campa nun mori. Lu capisci ora com'è lu fattu?\n\nCOLA - Ju capisciu ca moru dispiratu picchì spiranza di capiri a iddi e a vui nun cci nn'aiu cchiù \n\nARTURUZZU - E tu chissa spiecazzioni ma chiami? O curchiti va! ... campa nun mori ... mori nun campa ....\n\ncuntinua"
  },
  {
    "text": "lu turmentu di don Carmelu \n\nDON CARMELU - (ancora curcatu di ciancu) Chi mala fini ca staju facennu ddoppu na vita di feli ... pinfina lu meli m'avi saputu amaru ... quantu jurnati jittatu a l'acqua e lu ventu o sutta nsuli puncenti ... e tuttu pi na fìmmina bedda di facci e tinta di cori \n\nARTURUZZU - Viditi ca nun è comu criditi, vui nenti sapiti \n\nDON CARMELU - (si gira a taliallu) Chi è ca vo' diri\n\nARTURUZZU - A virità finarmenti \n\nDON CARMELU - A viritati eni ca tò matri a mia a vita m'avvilinò, ju nun era accussì sciaguratu, pi curpa sò cci ddivintai, pi farici vidiri ccu era ju, pi farici vidiri ca cu mia a signura avissi fattu, na riggina sirvuta 'n cuppa. Ammeci si nni scappau cu me frati arrubbannumi tuttu l'oru. Chi cci avi cunchiudutu? A morti cci avi varagnatu nzèmmula cu me fratuzzu beddu.\n\nARTURUZZU - Viditi ca nènti sapiti! Vostru frati cu fraudi e ngannu sa purtò, me matri nun lu vulia, cci ntisi diri cchiossà di na vota mentri ca si sciarriavunu. \n\nDON CARMELU - Nun cci cridu\n\nARTURUZZU - Quantu voti cci scappò pi curriri nti vui ma vostru frati sempri a ttuppava. L' urtima vota mentri ca turnavunu nta machina stissa si sciarriaru accussì forti ca vostru frati persi lu cuntrollu da machina e jeru a finiri nti un vadduni e mureru sutta lu corpu.\n\nCOLA - Matri mia chi traggedia?\n\nDON CARMELU - Nun cci cridu! Tu mi sta mbrugghianni. Ju sacciu ...\n\nARTURUZZU - Ju a viritati vi staju dicennu, siddu mi criditi o no ju nun cci pozzu fari nenti. Ju nascii ddoppu setti misi ca me matri e me patri erunu 'n Francia, accussì iddi ivunu cuntannu ma nun è veru ... chistu midemma cci lu ntisi diri nti na sciarra ...\n\nDON CARMELU - Allura tu di ccu sì figghìu?\n\nARTURUZZU - Chissu sulu vui lu putiti sapiri \n\nDON CARMELU - Pozzu cridiri ca sì figghìu miu?\n\nCOLA - Chista è na nutizziuna?\n\nDON CARMELU - Ju cchiù nenti sacciu ... nenti cci staju capennu ... a testa mi sta firriannu ... chiddu c'aiu sempri cridutu ora tuttu scanciatu eni, tuttu suttasupra ... sacciu sulu ca me frati tuttu era pi mia ... Chi vita scillirata siddu è veru chiddu ca dici ma picca cci cridu \n\nARTURUZZU - Affari vostri su', ju a viritati v'aiu dittu\n\nDON CARMELU - Allura tò matri a mia beni mi vulia! Picchì nun m'avi dittu mai nenti? ...\n\nARTURUZZU - Comu facia a dirivillu siddu m'atu sempri assicutatu?\n\nDON CARMELU - (ca nun fa casu ê palori di Arturuzzu) L' avissi saputu i cosi diversamenti avissinu iutu. Tuttu avissi canciatu. Ju a tò matri nun l'avissi cchiù odiatu, nautra vita avissi fattu ... Ora pi daveru moru! Na vota ca mi veni a mancari l'odiu ca nta tutti st'anni m'avi sustinutu nenti cchiù mi resta ... Ora sì ca moru!\n\nARTURUZZU - Ora ca siti 'n paci cu vui stissu 'n pirmisi, cu me matri e cu mia, mittitivi 'n paci cu Signuri prima di nchiudiri l'occhi. A don Marianu vi v'avi chiamu\n\nDON CARMELU - Fallu figghiu miu, lu Signuri tu renni \n\nARTURUZZU - (ê tri Ci) Abbadatici vuiautri pi favuri \n\nCICCU - Vattinni tranchillu \n\nCOLA - Un ti pigghiari pena \n\nARTURUZZU - Cosa di quarchi minutu (e nesci)\n\nDON CARMELU - Chi vita sballata si è veru chi dici ma ju picca cci cridu. Picchì mi sta dicennu sti cosi ora ca staju murennu? Pa robba? Certu, accussì avi ssiri, iddu chi nni sapi?\n\nAUTURI - Vostru niputi avi sempri dittu ca a vostra robba nun cci nteressa. A comu lu canusciu ju, iddu nun è lu tipu ca fa quarchi cosa pi nteressi. Siddu na cosa a fa, a fa di cori senza pritenniri nenti.\n\nDON CARMELU - A mia nenti mai m'avi dumannatu. M'avissi piaciutu picchì nta facci cci avissi ridutu e di no centu voti cci avissi dittu ma stu sazziu mai m'avi datu. Comu avi campatu? Su' anni ca di iddu nun sacciu nenti, avi statu lu Signuri a fallu veniri propiu ora e m'assisti pi carità di Diu, pi farimi moriri di cristianu\n\nARTURUZZU - (trasennu) Lu parrinu sta vinennu.\n\nDON CARMELU - Bravu, bonu facisti (si senti tuppuliari)"
  },
  {
    "text": "don Carmelu e donna Nunziata \n\nDdoppu a sciuta di don Pippinu, don Carmelu capisci ca pi daveru sta murennu, puru ca a sintinziallu ntintu nfirmiraru avi statu .\n\nCurcatu di ciancu allura senti lu bisognu di sfugarisi a vuci àuta\n\nDON CARMELU - Avvilinatu! Avvilinatu comu ncani rugnusu! Lu patruni du pajisi avvilinatu! Chistu è nfattu clamurusu, i cantastori a tutti banni l'ann'a cuntari. Mai s'avi ntisu diri ca ccu beni fici, ccu a tutti avi sfamatu pristannu sordi senza cuntrattu, senza na garanzia, avi murutu avvilinatu. Ha statu ncasu, na disgrazzia o fu na manu vili?\n\nDONNA NUNZIATA - (scantata c'arresta senza l'ova ca l'annu sustintata malgradu tuttu) Lassati stari a genti du pajisi ca è bona e brava. Vui cu i vostri stissi manu v'atu abbilinatu ...\n\nARTURUZZU - Donna Nunziata nun è lu casu \n\nDON CARMELU - Turuzzu lassala sfugari \n\nDONNA NUNZIATA - ... pi ssiri piducchiusu e miserabbili pi nzinu nti cosi asciati unnegghè, macari 'n menzu a lurdia ... fumeri atu manciatu ... a curpa sulu vui cci l'aviti ... chi jiti circannu ora, augghi cu du' funna? ... Lassati 'n paci a puvira genti \n\nARTURUZZU - Donna Nunziata ... e basta cchiù. Finiticcilla! Nun cci nn'aviti cumpassioni?\n\nDONNA NUNZIATA - Cumpassioni? Pi ccu nun avi statu mai cumpassiunevuli cu nuddu? Pi ccu avi fattu chianciri tanti patri 'i famigghia bisugnusi? Pi ccu? Pi iddu ca puru l'occhi cci avi scippatu a ddi sbinturati ca nti iddu annu duvutu ricurriri?\n\nARTURUZZU - Donna Nunziata ... e bonu ... sta murennu!\n\nDON CARMELU - Turuzzu lassici diri nzoccu cci avi ntu cori! Ju nun nni cercu cumpassioni e cunfortu \n\nDONNA NUNZIATA - Tantu ccà nun nni truvati, sulu sullevu asciati \n\nARTURUZZU - Taliati, itivinni, oji nun è cosa. Turnati dumani matina\n\nDON CARMELU - Mi raccumannu Nunziatina, fallu sapiri a tutti ca don Carmelu sta murennu \n\nDONNA NUNZIATA - Astura tuttu lu pajisi lu sapi \n\nDON CARMELU - Ovidivà i festi ca stannu facennu \n\nDONNA NUNZIATA - Certu ca nun vi stannu chiancennu \n\nDON CARMELU - E cci cridu! Astura abballunu\n\nDONNA NUNZIATA - Mi nni vaju \n\nDON CARMELU - Dunami l'urtimu salutu, Nunziata, dumani nun m'attrovi, sicunnu a don Pippinu. \n\nDONNA NUNZIATA - Faciti na santa morti, chissu vi pozzu diri \n\nDON CARMELU - Grazzi, ma vasta (donna Nunziata si nni va)\n\ncuntinua"
  },
  {
    "text": "don Pippinu nfirmeri \n\nÈ mmecchiu impunenti ca unu talia cu ammirazzioni. Puru ca parra sulu sicilianu veni naturali cavarisi lu cappeddu pi salutalli.\n\nNta testa porta sempri ncappeddu niuru a faudi granni ca fa risaltari lu jancu di capiddi longhi e di baffuna surridenti.\n\nAvi ncumpurtamentu liganti e maneri signurili, puru si bruschi, ca cci dununu autorità e picchissu nenti si teni ammucciatu, dici sempri a virità.\n\nDON PIPPINU - (trasi salutannu) Bonasira signuri (ma talia sulu don Carmelu siveramenti pi farici capiri ca cu iddu nun cci avi babbiari) Nun faciti lu malantrinu cu mia. Ju a dinunziarivi nenti cci mettu. Porta cu porta cu i carrabbineri sugnu e lu brigaderi amicu miu eni (si cci ssetta quasi quasi 'i supra) Faciti lu manzu e nni sbrigamu di cursa.\n\nDON CARMELU - (nun resta mprissiunatu e cci arrispunni sgarbatu) Ju a me casa sugnu e fazzu comu mi piaci. Vui abusivu siti cca dintra, ccu vi chiamò,\n\nDON PIPPINU - (mancu iddu è influinzatu) Nun jisati a vuci cu mia! Ccu mi chiamò mi chiamò, ora sugnu ccà. Vui malatu siti e ju aiu l'obbricu di visitarivi, vui di nnutturi aviti bisognu \n\nDON CARMELU - A mia dutturi nun mi nni serbunu tantu menu ntintu nfirmeri. Ju sordi pi pagari a vui nun cci nn'aiu \n\nDON PIPPINU - Siti menzu mortu e faciti lu priputenti? (cci teni a testa e cci talia l'occhi) Persu siti, spiranza di campari nun cci nn'aviti. Mustratimi a lingua (don Carmelu nun lu fa anzi si nfuncia. Allura cci strinci lu cannarozzu e l'usuraru è custrittu a nisciriccilla) Beddamatri chi schifezza! Mortu siti, pi mia avvilinamentu è. C'atu manciatu?\n\nDONNA NUNZIATA - Purtò na funcia granni tanta ... (grapi i manu a disignarici a grannizza) di carrua, iddu dici, ma ovidivà unni a truvò... quannu a lavai l'acqua russa addivintò ... e na testa di burrania, sicunnu iddu ma pi mia mandragura era ... Ju nenti vosi tastari \n\nDON PIPPINU - Unni a truvastuvu ssa funcia \n\nDON CARMELU - Ntu pedi di carrua unni cc'è appizzatu ddu carteddu arrugghiatu\n\nDON PIPPINU - Ora è chiaru! Lu chiovu, no lu carteddu, avvilinò a funcia ... appoi a mandragura ... facistuvu na bedda miscugghia. Quant'avi ca sintiti dulura?\n\nDONNA NUNZIATA - Nca di menzjornu! Quasi subbutu cci ccuminciaru\n\nDON PIPPINU - Picchì nun m'atu chiamatu prima?\n\nDONNA NUNZIATA - Nun avi vulutu \n\nDON PIPPINU - E vui iti appressu a stu scurrigghiutu?\n\nDONNA NUNZIATA - Chi mi cuntati a mia! Chi nni sacciu ju!\n\nDON PIPPINU - Ata ringrazziari ca lu vilenu è assà putenti, mi maravigghiu ca è ancora vivu .. pi mia nenti si cci po' fari \n\nARTURUZZU - Comu nenti!\n\nDON PIPPINU - Mancu lu lavaggiu gastricu lu po' aiutari. Ha soffriri nzinu ca mori\n\nARTURUZZU - Nenti di nenti? Qualegghiè rimediu!\n\nDON PIPPINU - Turuzzu, mi dispiaci (a don Carmelu)I pedi friddi cci l'aviti? (senza spittari risposta cci li tocca) Ghiacciati su', lu vilenu ê ginocchi è juntu \n\nARTURUZZU - Quarchi cosa pi alliviarici lu duluri ... chi sacciu ...\n\nDON PIPPINU - Na dosi di murfina cci vulissi ma s'avi jiri a ccattari \n\nARTURUZZU - Accattaticcilla, ju pagu \n\nDONNA NUNZIATA - C'avi pagari! Dda supra sordi a palati cci nn'è \n\nDON CARMELU - (sauta comu nariddu) Unni su' sti sordi vecchia scimunita curtigghiara cu ssa lingua longa. Chi nni sa' tu di sordi? Nun cci nn'è sordi, pi nuddu cci nn'è, mancu pi mia. Nun v'arrisicati, nmaceddu fazzu, a tutti vi scannu ... ahhiai matri mia ... (si lassa cadiri ntu lettu)\n\nDON PIPPINU - Eccu chi putiti fari! Cummigghiatilu cu oru e dinara, capaci ca si ripigghia ... ma pi mia a notti nun la passa. È megghiu ca cci chiamati a don Marianu, \n\nARTURUZZU - Ancora vivu è,\n\nDONNA NUNZIATA - Ccu l'avi fari moriri \n\nCOLA - Nta stu pajisi nuddu mai mori?\n\nDONNA NUNZIATA - Ccu nn'avi fari moriri! Ogni morti 'i Papa, cu si e no\n\nDON PIPPINU - Turuzzu ju mi nni vaju. Nun ti ngustiari! Nenti cci po' fari.Si vidi ca ccussì i cosi avin'a jiri. Dumani matina passu, cci fazzu lu cirtificatu 'i morti, tu a nenti avi pinzari, ju fazzu tutti cosi. Ti salutu. Signuri (e si nni va cu Donna Nunziata)\n\ncuntinua"
  },
  {
    "text": "DÊ STIDDIi Ê STADDI \n - Don Carmelu -\n\nNa vota ca rrivunu davanti lu purtuni du palazzu nobbili scinni sulu Arturu ca nuddu voli iri a finiri di stiddi ê staddi, di nparadisu chinu di suli e sirinitati a nlocu nfirnali tristu, scuru senza amuri e ncuntrari Don Carmelu, suprattuttu Cola.\n\nArturu porta na caputa cu quarchi pezzu di cunigghiu e menza vastedda di pani cu l'alivi, gnutticati nti na tuvagghiola pi tinilli càudi e dariccilli a donna Nunziata.\n\nDonna Nunziata lu sta spittannu cu l'affannu davanti lu purtuni ca idda avi rinisciutu a grapiri.\n\nARTURU - Tiniti anticchia di cunigghiu ca a za Maria vi manna\n\nDONNA NUNZIATA - Diu miu ti ringrazziu! Dammi, dammi ccà ca di fami staju murennu. Diu miu ti ringrazziu di st'òpira di carità da za Maria (ancora no annu rrivatu 'n cucina ca già na para di morsi di cunigghiu e pani s'avi gghiuttutu)\n\nARTURU - Me ziu ancora dintra è? (senti jittari vuci) Matri mìa! Ccu fu?\n\nDONNA NUNZIATA - Nca tò ziu! Duluri di panza dici ca cci avi \n\nARTURU - Nti quali stanza di lettu è?\n\nDONNA NUNZIATA - Ca quali! Nti na branna è jittatu, nta bibbliuteca \n\nARTURU - Taliu chi pozzu fari \n\nDONNA NUNZIATA - (mentri ca vannu, gnuttica l'autru pezzu di cunigghiu cu restu du pani e si li metti nta sacchetta) Nenti po' fari, iddu nenti voli ssiri fattu. Si scanta c'avi nesciri sordi pi quarchi midicina (trasunu nta bibbliuteca)\n\nDON CARMELU - (curcatu di ciancu, senza isari a testa) Ccu è ddocu \n\nDONNA NUNZIATA - Vostru niputi cc'è \n\nDON CARMELU - (si vota e jisa a testa) Nun nni canusciu niputi ... ahhiai matri mia ... Nunziata, malanova a tia, chi mi dasti a manciari \n\nDONNA NUNZIATA - Chiddu ca purtastuvu\n\nARTURU - Astura ntossicu è. Na camumidda beni cci facissi \n\nDONNA NUNZIATA - Camumidda? Pani no!\n\nARTURU - Acqua vugghiuta cu na scorcia di limuni \n\nDONNA NUNZIATA - Nti sta casa un limuni si vinni, un si cunsuma \n\nDON CARMELU - Ahhiai .... staju murennu \n\nARTURU - (allegru) Chi dici ziu! Pi moriri e pajari cc'è sempri tempu \n\nDON CARMELU - Eccu chi cerchi! Mi vo' mortu pi nun pajari! Lassa ca mi ripigghiu ... ahhiai ... un nni pozzu cchiù \n\nARTURU - (a donna Nunziata) Nun cci putiti iri ntu mititeri?\n\nDON CARMELU - Fattinni dari na quattrina, cincu ... sei ca nni ponnu serbiri \n\nDONNA NUNZIATA - Siti menzu mortu e pinzati lu stissu a futtiri lu prossimu (vota tunnu e va pi nesciri da stanza) \n\nARTURU - (a ferma e cci parra a vuci bassa pi nun farisi sentiri di sò ziu) Faciti trasiri i me amici ca cci vogghiu parrari \n\nDON CARMELU - (c'avi ntisu quarchi palora) Chi cci avi dittu? Ccu su' sti cristiani? Dintra a me casa a nuddu vogghiu ... mancu a tia \n\nARTURU - Amici mei su'. Cci vogghiu diri di irisinni \n\nDON CARMELU - Ti nn'avi jiri puru tu. Lu capisci ca sulu vogghiu stari?\nAhhiai ... stu duluri nun lu pozzu cchiù suppurtari!\n\nARTURU - Ju restu nzinu a quannu vi sintiti megghiu \n\nDON CARMELU - Pi manciari e biviri a spisi mei? Pi rrubbarimi comu sempri avi fattu? Nun cci nn'è sordi e si nn'avissi lu stissu un ti nni dassi ... latru ... latru e figghiu di latra ... ahhiai ... tu cchiù 'n currennu mi fa moriri ... vattinni \n\nAUTURI - (trasi cu i tri Ci) Arturu chi sta succidennu?\n\nDON CARMELU - (si metti assittatu ntu lettu) Ccu è ... ccu siti ... aiuuuutu ... carrabbineri ... latri a me casa annu trasutu ... rrubbari mi vonnu ... pi junta rapiri ... ahhiai ... aiuuuutu ... Nunziata ... disgrazziata, tu complici sì ... ahhiai ... i latri ... ahhiai matri mia (cadi arreri ntu lettu)\n\nCICCU - Stativi manzu e misurati i palori \n\nAUTURI - (ntirveni prima di Arturu ca pari affinnutu) Ciccu carmiti, nun lu vidi ca nun è iddu?\n\nCICCU - Arturu scusa ma ju nun raggiunu cchiù siddu pi latru vegnu pigghiatu \n\nARTURU - Itivinni, ju ccà prestu\n\nCICCU - (ancora siddiatu) Megghiu è! Scappamu di stu nfernu \n\nCOLA - Ciccu mancu tu mi pari! Arturu sulu lu vo' lassari? Giudizziu Ciccu, giudizziu. Namicu un si lassa mai sulu cu i sò disgrazzi, namicu mai veni abbannunatu \n\nCURRAU - Raggiuni avi. Cu Arturu amu vinutu, cu Arturu ama turnari \n\nAUTURI - Nchiusa a discussioni. Pinzamu pu dutturi \n\nARTURU - Nun nni voli \n\nAUTURI - Ma cci voli, è nicissariu ... o 'n carciri nni vo' mannari \n\nDON CARMELU - Ancora ccà siti? Vi nni vulistuvu iri? Nunziata i chiamasti i carrabbineri?\n\nCICCU - (senza badari a Don Carmelu) Lu mancatu succorsu lu certificatu pinali allurdia\n\nAUTURI - Unni nni trovu unu? Ju cci vaju \n\nDONNA NUNZIATA - (trasi cu na scutedda fumanti di acqua vugghienti) Cca sulu un nfirmeri avemu, Don Pippinu \n\nARTURU - Ancora vivu è?\n\nDONNA NUNZIATA - Ccu l'avi fari moriri?\n\nARTURU - (si pigghia a scutedda) Datimilla a mia, ju cci penzu. Cola, mettilu assittatu \n\nDON CARMELU - Chi mi vuliti fari? (Cola lu vulissi pigghiari pi li sciddi ma Don Carmelu nun si fa pigghiari e torna a jittari vuci) Aiuuuutu ...\ni manu 'n coddu m'annu misu ... strangulari mi vonnu ... aiuuuutu ... mi stannu affucannu ... nmaceddu fazzu ... leviti di ccà ... (si ssetta) dammi ccà sta nappa tu ( acchiappa a scutedda ma i manu cci tremunu assà e si nni jetta tanticchia 'n coddu) aiuuuutu ... abbruciari mi vonnu ... ju a tutti scannu ...\n\nARTURU - (è lestu a livarici a scutedda dê manu, pigghia na cucchiarata, cci sciuscia pi falla rrifriddari e cci a duna 'n bucca) Biviti ca lu duluri vi passa\n\nDON CARMELU - (agghiutti ddu lichidu e si sgrigna tuttu) Beddamatri chi schifu! Vilienu è?\n\nARTURU - (a Donna Nunziata) Zuccuru nun cci nn'atu misu?\n\nDONNA NUNZIATA - Aspetta ca tu filu (fa a mossa pi firriari lu fusu) Nun cci nn'è e si cc'era sutta chiavi fussi e sulu iddu avi a chiavi \n\nCOLA - Comu si fa a campari senza zuccuru?\n\nARTURU - (a Don Carmelu) Nenti cci fa, cchiù 'n currennu fa effettu (cci nni duna nautra cucchiarata)\n\nDON CARMELU - Cchiù amara du feli eni \n\nDONNA NUNZIATA - 'N cci siti abbituatu? Avi na vita ca manciati senza ogghiu e sali e biviti senza zuccaru ... chi jiti circannu ora?\n\nDON CARMELU - Malanova a tia vecchia rimmannita ... ahhiai ... stu duluri nun mi vosi passari ... ahhiai \n\nARTURU - (cci nni duna nautra cucchiarata) Pigghiati biviti ... beni vi fa \n\nDON CARMELU - Leviti di ccà! ... vattinni ... avvilinannu mi sta, cosa fitusa \n\nDONNA NUNZIATA - Chi curpa cci avi Turuzzu! Cu i vostri stissi manu v'atu avvilinatu \n\nDON CARMELU - (si lassa iri ntu lettu) Ahhiai chi duluri ... na vita avvilinata aiu avutu ... (di scattu torna assittatu e punta Arturu jittannu vuci) e a curpa tò matri cci l'avi \n\nARTURU - (sbalurditu) Me matri? Chi cci trasi me matri!\n\nDON CARMELU - Cci trasi ... cci trasi! Mmalidittu ddu jornu ca la canuscìu ... ca trasi nta me vita ... Mmalidittu ddu jornu ca la portu dintra e a prisentu a me frati ... mai avissi statu ... me frati era tutta a me famigghia ... mmaliditta unn'è misa ... paci nun nn'avi 'viri\n\nARTURU - Picchì mi diciti sti cosi tinti supra a me matri? Picchì ora mi diciti a mia? Chi dannu vi fici?\n\nDON CARMELU - Latra ... Latra di tutti i lati \n\nARTURU - Un è veru, me matri latra mai cci avi statu \n\nDON CARMELU - Latra di unni a pigghi e pigghi ... un cci nn'aviri paci comu nun cci l'aiu avutu ju nti tutta a me vita ... a portu dintra e idda chi fa? Comu na vipera vilinusa si cumporta ... a vita mi vvilena ... tantu fa e tantu dici ca a me frati fa nnammurari e a mia mi lassa a taliari comu lu fissa ca fui ... mmalidittu ddu jornu ... mmaliditta idda unn'è misa ... comu a mia paci nun avi 'viri ... (si senti tuppuliari ntu purtuni) E ccu è?\n\nDONNA NUNZIATA - Va' talìu \n\nDON CARMELU - (mentri ca idda nesci) Nun fari trasiri a nuddu ... sta casa ntrafficata comu na chiazza avi ddivintatu ... nuddu avi sapiri ca mì sentu tintu, lu capisti? ... Ora ca cci penzu, lu dannu già è fattu, astura tutti lu sannu!\n\ncuntinua"
  },
  {
    "text": "trattamentu principescu\n\nLu jocu cuntinua nzin'a quannu a za Maria cci lu fa finiri ca a tavula s'avi cunzari e cci cumanna a tutti di irisi a lavari i manu ca prontu è lu manciari.\n\nArturuzzu porta tutti o puzzu e cci cunsigghia di lavarisilli boni ca a za Maria suttocchiu i teni e cci cunta di ddà vota ca iddu si lavò a bona e bonè. Si nun era lestu a scapparisinni a corpi di scupa l'avissi pigghiatu.\n\nTutti si lavunu cu sapuni di casa di ogghiu di uliva no a l'ogghiu di uliva produciutu da massarìa fattu zzoè da za Maria di na ricetta di sò nanna, ovidivà quantu avi ssiri antica.Scuma nni fa picca anzi nenti propia ma i manu i lava e teni a peddi bedda morbida.\n\nA za Maria ddoppu c'avi pulizziatu lu tavulu cci stira di supra na tuvagghia ca cci avi picca picca cent'anni. È duppia njiditu cu ricami artistici di granni qualità nta tuttu lu centru, nti quattru pizza, nto bordu ntunnu e nti dudici tuvagghiola.\n\nSti cosi nzemmula cu linzola, chiumazza, sciucamanu e autri mbrogghi, na vota, nti tempi passati e trapassati, facivunu parti du curredu ca ogni figghia fìmmina di nica accuminciava a ricamari pi purtallu 'n doti ô maritu.\n\nLu jornu di nozzi lu curredu interu, ca si vinnutu assà dinari fruttassi, si metti 'n mostra pi fallu ammirari di tutti i mmitati e fari cripari di mmidia lautri matri e picciotte di maritu. \n\nNtu stissu jornu veni sarbatu e preservato e gilusamenti sistematu dintra casciabbanchi nchiuduti nsirragghiati cu lucchetti e scurrituri e cullucati nto postu cchiù siccu da casa comu lu casottu da tirrazza e di raru usatu. \n\nSulu nti grannissimi occasioni spicialissimi pi fari bedda figura si pigghiava chiddu ca sirviva. \n\nJu e i tri Ci, l'Auturi ca cci avi a sinsibbilità di npreistoricu nun è pi nenti mprissiunatu, taliamu cu tantu di occhi dda maravigghia ca a za Maria stira a pirfizzioni supra lu tavulu e poi sa talia ricugghiusa e sudisfatta comu chidda ca cu i sò manu l'avia fatta.\n\nARTURUZZU A mia piccatu mi pari lurdiari ncapulavoru accussì \n\nZA MARIA Picchì ta sta pigghiannu tu sta pena? Ju l'avi lavari \n\nARTURUZZU Lava oji lava dumani ... Pi mia è spricata. Nui pi nzinu nti pala di ficudinnia amu manciatu \n\nZA MARIA Mi vo' fari siddiari? Chi mi nteressa a mia unni manci luntanu di ccà! Nun mi fari parrari pi caritati. Ammeci parru. Cca tu sì a me casa e ju a me casa ju l'ospiti cu granni rispettu li trattu. E ora assettiti a latu du zu Janu e nun mi diri a mia comu m'avi cumpurtari ...\nanzi veni cu mia ca ti dugnu pusata bicchera e piatta.\n\nARTURUZZU Talè ca lu cammareri mi tocca fari \n\nCICCU Cola Currau, chistu compitu nostru è \n\nZA MARIA (ancora siddiata) un ti quagghia a facci a fari smoviri l'ospiti?\n\nARTURUZZU Picchì ju chi sugnu,\n\nZA MARIA (mentri ca trasi dintra) Chi facci 'i ntagghiu!\n\nCOLA Za Maria, na vota ca s'avi ntisu ospiti a sò casa ...\n\nZA MARIA Ma comu? \n\nCURRAU Accussì fici quannu manciammu nti pala di ficudinnia \n\nI tri Ci trasunu 'n cucina e ntu pianu di travagghiu vidunu lu schieramentu di nesercitu assà culuratu. Nta prima linea cc'è a pusata di Palermu di azzaru 'nossidabbili ccussi lucenti ca pari argentu luccicanti, alliniati unu appressu a l'autru comu tanti surdati, arrè cc'è a vitraria di Acireale furmata di du' buttigghi gmelli e setti bicchera di cristallu travagghiatu addicurati cu i simmuli dê carti di jocu siciliani, subbutu arrè cc'è a ceramica di Santu Stefanu di Camastra addicurata cu mutivi siciliani e culurata 'n virdi giallu e blu accussì comu lu cumannanti supremu a centru a sulu, nlemmu enormi da stissa fattura.\n\nI picciotti manijunu tuttu cu cura e quannu ogni cosa, tranni lu lemmu, è supra a tavula, Cola ca na vota, luntanu ntu tempu, avi travagghiatu comu lavapiatta nti na pizzeria staggiunali, si ncarica di sistimalli a regula d'arti. Sbagghia ppiro' a mettiri cucchiara e cuteddi a manu manca e furchetti a manu dritta accussì ca quannu tutti cci canciunu lu postu cci fu ncurcertu allegru di campaneddi.\n\nA za Maria fa ssittari tutti di sta manera. Lu zu Janu a caputavula picchì cci attocca, Arturuzzu a sò dritta cu Cola e Ciccu, a manu manca du zu Janu ammeci l'Auturi cu Currau. Idda si ssetta a l'autra punta do tavulu, di facci a cucina, accussì ca si po' moviri senza disturbari a nuddu.\n\nQuannu l'avi tutti urdinati va 'n cucina e jinchi lu lemmu di pasta e pisedda. Ora, lu lemmu stissu è beddu pisanti cu dda minestra pi setti cristiani è ccussì pisanti ca è custritta a chiamari lu zu Janu ma Ciccu è cchiù lestu. \n\nSubbutu nesci cu stu lemmu enormi fumanti comu na locomutiva a vapuri darrè a za Maria cu ncuppinu 'n manu.\n\nA za Maria cci lu fa pusari a centru di tàvula e ncumincia a mpiattari. Pi primu jinchi lu piattu di l'Auturi sicunnu idda lu cchiù di rispettu senza sapiri ca è l'ùrtimu chiovu du carrettu. Iddu ca è cunsapevuli mmeci si pigghia lu piattu vacanti du zu Janu e cci duna lu sò chinu e fa girari a za Maria nta dirizzioni opposta accussì ca finisci nti iddu propia.\n\nDdoppu ca a za Maria si mpiatta lu sò dici cu alligrizza \"bon appititu\". Tutti cci rispunnunu e senza perdiri tempu azziccunu a manciari. \n\nDdoppu ca s'avi pigghiatu a prima cucchiarata idda si ferma a taliari siddu a quarcunu a sò minestra un cci piace e si preja tutta a vidilli manciari cu gustu.\n\nArturuzzu usa a furchetta comu sempri, Cola \"nsacca\" cucchiarati ca appoi arrifridda sciusciannuci 'i supra, Ciccu i cucchiarati i pigghia nichi 'i supra supra ô bordu du piattu, surridennu, cosa ca cci fa capiri chiaru ca sa sta gustannu pu veru, Currau si talia in estasi ogni cucchiarata ca si gghiutti a occhi nchiusi senza masticari, l'Auturi è lu cchiù educatu e raffinatu picchì porta a cucchiara a vucca e no viciversa ma sicunnu idda è chiddu ca gusta cchiù picca chiddu ca mancia picchì va appressu a l'etichetta, lu zu Janu pi finiri comu sempri si strinci lu nasu comu i cani.\n\nLu pranzu cuntinua allegru accussì ca du' cunigghi a stimpirata scumparunu 'n tempu 'i nenti accumpagnati du pani di casa cu l'alivi produzzioni da massaria.\n\nLu pastu nun finisci ca frutta e cosi aduci, a cultura cuntadina nun li prevedi. I contadini difatti a frutta sa manciunu quannu cci ppititta e i cosi aduci a Pasqua e Natali, lu café mappiro' fattu ca moka di dudici tazzi, un po' mancari.\n\nA liggirizza cci finisci a tutti quann ddu sconza jocu di l'Auturi i riporta nta rialitati dicennuci unn'ann'a jiri e a strata c'ann'a fari, vali a diri c'ann'a passari du ziu di Arturuzzu, ann'a jiri a finiri zzoè di stiddi ê staddi.\n\nCola supratuttu è chiddu cchiù cuntrariatu tantu ca mancu nta facci lu voli vidiri comu è fattu e si ricorda ca lu zu Janu dissi ca a genti cancia dirizzioni o s'ammuccia siddu lu vidi di luntanu picchì l'usuraru un travagghiu un lu paja mai a dinara ma sulu in natura o a via di favuri.\n\ncuntinua"
  },
  {
    "text": "a briscula 'n quattru \n\nZU JANU (avi turnatu tuttu cuntentu. A l'Auturi) Bonu si fida, nun mu cridia! Ha sistimatu lu murettu a siccu da saia pirfettu, a regula d'arti, bravu \n\nCOLA Lu maistru bonu cci l'avi e sempri a capizzu lu teni\n\nARTURUZZU Bonu zu Janu, na babbiata avi statu \n\nZU JANU Pi tia! (nto mentri si vvicina nti cunigghi appinnuti)\n\nARTURUZZU Picciotti nna facemu na briscula? Quant'avi ca nun cci jocu! Zu Janu i carti sempri cci l'aviti?\n\nZU JANU O solitu postu su' \n\nARTURUZZU (trasi 'n cucina e subbitu nesci rriminannu nmazzu di carti siciliani) Zu Janu cci jucati cu nui ca nni facemu na briscula \n'n cincu?\n\nZU JANU A mia lassimi stari accamora, ê cunigghi avi pinzari \n\nARTURUZZU (a l'Auturi) Tu ti fidi?\n\nAUTURI Megghiu 'i tia e di ssi tri, picchissu nun cci jocu (e si nni va)\n\nARTURUZZU Amu caputu ...\n\nCOLA Nun si fida \n\nCICCU Pi mia nun sapi mancu chi gghiè \n\nARTURUZZU Facemunilla 'n quattru, cchiù divertimentu cc'è \n\nCURRAU (pi subbitu) Ju pi cumpagnu Arturuzzu mi pigghiu \n\nCICCU Maimaria! Ju aiu giuratu ca cu Cola un cci avi jucari cchiù \n\nCOLA E mancu ju cu tia \n\nARTURUZZU Si ponnu scucciari Cola e Ciccu,\n\nCICCU Ciccu e Cola, senza sbagghiari \n\nCOLA Cola e Ciccu dormunu ntu stissu lettu ...\n\nCICCU Ciccu e Cola si spartunu lu sonnu ...\n\nCOLA Cola e Ciccu manciunu ntu stissu piattu \n\nCICCU Ciccu e Cola bivinu ntu stissu biccheri ...\n\nCOLA Cci annu lu stissu varveri ...\n\nCICCU Su' sempri nzemmula ...\n\nCOLA Ma cu i carti ...\n\nCICCU Nnè ju ccu sugnu nnè tu ccu sì ...\n\nCOLA Luntanu ca è megghiu ...\n\nCICCU Diu cci nni scanza a jucari cu iddu, na guerra fussi\n\nCOLA Nca certu! Ncumpagnu cchiù streusu 'i tia unni lu va piscu? Appoi mancu bonu ti fidi a jucari, i carti boni sulu a mia venunu\n\nARTURUZZU Currau jochici tu, nn'è tò cugnatu\n\nCURRAU Vidi unn'a jiri \n\nARTURUZZU Cola cu tia nuddu cci voli jucari, comu mai?\n\nCOLA Jochici tu ca ti senti spertu \n\nARTURUZZU Propia picchissu cu tia un cci jocu \n\nCICCU A sorti decidi, i primi du' re \n\nARTURUZZU (duna i carti scupirciati. Lu primu re cci nesci a Cola ca scattia a ridiri) Picchì arridi?\n\nCOLA Picchì ora tutti tri scantati morti siti \n\nCICCU Ju tirrurizzatu sugnu \n\nARTURUZZU Di sta manera è tintu?\n\nCICCU Mancu li cani\n\nARTURUZZU (mancu a fallu apposta l'autru re cci nesci a iddu) Persu sugnu! (Arricogghi i carti e i rrimina mentri Currau e Cola si canciunu di postu)\n\nCICCU Picchì i sta facennu tu i carti? A carta cchiù jauta lu dici \n\nARTURUZZU Giustu, i cosi ca su' su' (cci nesci a iddu)\n\nCOLA (a Ciccu) ti sta beni? (Arturuzzu finisci di dari i carti) Briscula a coppi \n\nCICCU Grazzi pa nutizzia \n\nCOLA Nta prima manu nun si parra\n\nCICCU Currau di manu sì\n\nCURRAU Accuminzamu di ccà (tira lu re di spati)\n\nCICCU (a Cola) A tia tocca. Jetta carricu \n\nCOLA A prima manu nun si parra ... appoi a tia chi ti nteressa. Lisciu\n\nCICCU (tira a donna di bastuni) Du' punti pu me cimpagni\n\nARTURUZZU (pigghia cu tri di spati) Chisti mi sarbu ju pi mia \n\nCOLA Sidici beddi punti traseru, beddu picciottu \n\nCICCU L'ùrtimi ca faciti \n\nARTURUZZU (a Cola) Mi vo' taliari?\n\nCICCU Chi cci dici! Sulu i sò carti talia! Sinnala nun nni canusci e mancu nni capisci \n\nARTURUZZU Comu sì misu,\n\nCICCU Comu un sceccu tisu tisu \n\nCOLA Bonu sugnu appujatu \n\nCICCU Comu un sceccu scapistratu\n\nARTURUZZU Tri punti a dinari\n\nCICCU (a Currau) Carricu \n\nCURRAU Fora via\n\nCICCU Comu sia sia \n\nCURRAU Lu tri di bastuni \n\nARTURUZZU Passiccilla na brisculidda\n\nCOLA (tuttu cuntentu tira lu quattru di bastuni) Supra carta pigghiu Ciccu e Currau scattiunu a ridiri mentri Arturuzzu pari mmarsamatu. Nun rrinesci a spiccicari palora. Cola finarmenti capisci lu sbagghiu) Sbagghiai, curnuta a miseria! Ma pozzu ritirari?\n\nCICCU Sta jucannu ê buttuna? Posa ssa carta, cca cc'è na bedda patedda (e pigghia cu l'assu) Vintiquattru punti, signurinu (tira lu setti di bastuni, Arturuzzu lu cavaddu di bastuni)\n\nCURRAU E ora? Chistu cu ssa facci di babbu nun ma cunta giusta\n\nCICCU Lisciu vacci, nenti cci avi (Currau cci va lisciu)\n\nCOLA (cuntenti na pasqua) Eh babbu, ta cumminai! (e pigghia cu re)\n\nCICCU Chi sta facennu pi setti miserabbili punti!\n\nCOLA (pigghia na carta du mazzu) Oh beddamatri!\n\nARTURUZZU Comu sì misu ora?\n\nCICCU Comu un sceccu nta pagghialora \n\nCOLA 'N cunfusioni sugnu \n\nARTURUZZU Ti ncartasti cu i brisculi,\n\nCOLA Brisculi e carrichi \n\nARTURUZZU E unu a mia mun mu sapisti dari \n\nCOLA Ma picchì tu pigghiavitu?\n\nARTURUZZU Chistu a mia pazzu mi fa sciri \n\nCURRAU Ancora nenti avi vistu \n\nARTURUZZU Tira na carta unni cci nn'avi du' (Cola tira a donna di briscula) A carti scuperti stamu jucannu \n\nCICCU Nun ti pigghiari di colliria, lu megghiu ancora avi veniri (tira na scartina)\n\nARTURUZZU (tira l'assu di bastuni) Spiramu ca mi va bonu \n\nCURRAU (tira lu re di briscula) Ciccu chi dici? Nni mittemu dintra sti diciarottu punti?\n\nARTURUZZU A partita mi fici perdiri \n\nCURRAU Ciccu chi vo'?\n\nCICCU A prima carta ca ti scappa dê manu \n\nCURRAU Lu settibeddu \n\nARTURUZZU Comu sì?\n\nCOLA Comu sugnu?\n\nCICCU Comu un sceccu ô misi 'i giugnu \n\nARTURUZZU Si po' sapiri chi avi?\n\nCOLA Un tu pozzu diri \n\nCICCU L' assu di briscula \n\nCOLA Ti fa l'affari tò?\n\nARTURUZZU Tira ssa nappa pi favuri \n\nCOLA Pozzu tirari a cchiù nica ....\n\nCICCU Puiiiih! Puru lu tri avi\n\nARTURUZZU (jetta i carti a l'aria) Nun ti fidi a stariti mutu? (appoi torna a paci e ripigghiunu a jucari e beni o mali vannu avanti)"
  },
  {
    "text": "lu misteru supra Arturu-zzu cchiù fittu si fa \n\nZA MARIA (niscennu di dintra) Chi diciunu i me' tri massari?\n\nCOLA Taliassi quantu nn'aiu fattu \n\nCURRAU Amu fattu \n\nCOLA Ah sì! Iddi macari ... na manu d'aiutu m'annu datu \n\nZA MARIA Bravu ... bravi ... valenti siti! Ma nautra tanticchia dannu nun nni fa (e si metti a munnari)\n\nCOLA Astura vuci avissi fattu lu ziu di Arturu \n\nCURRAU Turuzzu \n\nZA MARIA Nti Arturu si fa chiamari? Chi nomu! \n\nCICCU Nun è surprinnenti pi vossia?\n\nZA MARIA Vecchia è! Nta pajisi ccà vicinu scupremmu ca Eustachiu si facia chiamari (a sentiri ssu nomu stranu tutti scattiunu a ridiri) A nautra banna sapemu ca lu canusciunu pi Turibiu ... ma unni i va pisca! Avi d'assà ca lu canusciti?\n\nCICCU Nui no, l'Auturi ammeci sì \n\nAUTURI (spunta comu chiamatu) A ccu è ca canusciu? Pozzu? (e stenni a manu pi pigghiari npiseddu)\n\nZA MARIA Faciti ... Zuccaru su'. E lu zu Janu e Turuzzu unni rristatu \n\nAUTURI Na saia stannu riparannu \n\nZA MARIA Bona è, acqua picca nn'arriva!\n\nAUTURI Arturu bonu si fida, mparatu è \n\nZA MARIA Avi d'assà ca lu canusciti?\n\nAUTURI Sign ... za Maria, ju avi trent'anni ca lu canusciu e oji ca scopru ca si chiama Turuzzu mi nn'addugnu ca di iddu nun sacciu lu restu di nenti \n\nCICCU Vuiautri cchiuttostu ...\n\nCURRAU Iddu di ccà è \n\nZA MARIA Lu canuscemu di nicu, è veru, deci anni un cci l'avia, ma nun sapemu comu e picchì, a Don Carmelu niputi cci veni \n\nCICCU Allura mancu di ccà è \n\nZA MARIA Ca quali! Donna Nunziata cunta ca fu purtatu di nfuristeri cu nmachinuni ca parrava tuttu talianu tantu ca idda quarchi palora capì. Dici ca stu cristianu cci lu prisenta comu niputi sò e cci duna nfasciu di carti. Don Carmelu 'n prima a jittari vuci si misi \"ju nun lu vogghiu ... di ccu è figghiu nun mi ntiressa ... comu niputi nun lu ricanusciu ... purtativillu ... luvatimillu di davanzi\" ... chi cci nni dissi picca? Dici ca chiddu finì di siddiarisi, cci dissi ca iddu era l'unicu parenti e pi liggi si l'avi teniri ma nun cci fu versu. Dici ca si cumminci quannu chiddu cci mustra ca nti carti cc'era scrittu ca miliuna e miliuna pirdia rifiutannusi. Accussì Don Carmelu firma na para di fogghi, tri quattru, e chiddu si nni scappa ncurrennu ... e vaju cuntatu lu fattu \n\nCURRAU Ma siddu è parenti di Don Carmelu quarchi cosa da sò famigghia s'avi sapiri \n\nZA MARIA Lu fattu è ca mancu di Don Carmelu sapemu nenti, mancu di quali pajisi veni \n\nCOLA Bonasira! Ora lu misteru Arturuzzu cumpletu è \n\nAUTURI 'N pratica Arturuzzu 'n manu a sò ziu avi crisciutu \n\nZA MARIA Viiiiih! Senza Donna Nunziata tinta cci avissi finutu. Idda cunta ca nti primi tempi lu picciriddu na palora nun la spiccica e mancu chiddu ca idda cci dici capisci. Dici ca lu mischineddu si nni stava sempri sulu accuvacciatu nti n'agnuni o scuru e tanti voti lu sintì chianciri. Mai ca mittia lu nasu fora da porta. Don Carmelu mancu a scola lu mannava picciò senza cumpagni era senza mai jucari senza njocu. Dici ca ddoppu na para di misi i robbi ca purtò nichi addivintaru e lu picciriddu resta scausu e nudu ma Don Carmelu na lira nun cci a spinnia. Quannu nun nni potti cchiù lu mminazza di dinunziallu ê carrabbineri picchì cu i dinara ca lu picciriddu avia purtatu di principi si putia vestiri.\n\nAUTURI Dinara! Chi dinara!\n\nZA MARIA E ccu nni sapi nenti! Donna Nunziata cunta ca Don Carmelu comu senti a palora \"dinara\" ncani arraggiatu addivinta, i vuci ca jetta!\n\"Un nn'è veru nenti ... npoviru truvateddu eni ... siddu ti scappa nautra palora a stissa tinta ti finisci\" Ddoppu ppiro' quarchi cosa ogni tantu cci la ccattava.\n\nAUTURI Turuzzu nenti dicia?\n\n ZA MARIA Nenti, comu si a facenna nun era cosa sò. Donna Nunziata cunta ca ddoppu tantu tempu quarchi palora sa facia scappari ma erunu palori strani. Dici ca na vota lu senti ca parrava a sulu a sulu, veloci veloci ma i palori mbrugghiati erunu idda nenti cci capiva. Finarmenti arrinesci a fallu sciri, a farici pigghiari suli ca jancu comu lu latti avia ddivintatu. Fa amicizzia cu figghiu du mititeri, cchiù grannizzedfu, ca cci riala ncanuzzu ca chiama Bisgiu. Chi nomu è nun s'avi mai saputu.\n\nAUTURI Na palora francisa è, giuiellu veni a diri \n\nZA MARIA Chiddu ca è. Stu canuzzu avi statu a sò spargiuta, picchì, dicemuci, lu fa risbigghiari, cci fici aviri nautra vota nteressi e piaciri nta vita. Frichintannu l'autru picciriddu si mpara a parrari, a jiri a cavaddu, a munciri pecuri e vacchi, a purtalli a pasturari, a tirarici petri. Quannu lu mititeri stancu di sciarriàrisi njornu sì e njornu sempri cu Don Carmelu si nni va e iddu resta sulu si affizziuna cu nui e nui cu iddu picchì è amurusu ducatu finu spiritusu \n\nAUTURI Fantasiusu \n\nZA MARIA A vogghia! Cumunca a manu da famigghia du mititeri prima e nostra ddoppu, iddu ca stapia jurnati sani a l'aria aperta e ccà l'aria è fina e pulita, iddu c'avi manciatu sempri cosi ginuini, naturali ...\n\nCOLA Biològgichi \n\nZA MARIA Un sacciu chi veni a diri ... lu picciriddu crisci sanu e forti, mai nenti avi 'vutu ... spinziratizzu e allegru \n\nAUTURI Suprattuttu svagatu \n\nZA MARIA Quannu cci mori lu cani ccà nun cci vosi stari cchiù. Unni va, comu campa, chi fa, di iddu nenti cchiù sapemu anchi picchì cancia sempri nomu. Ogni tantu s'avi fattu a vidiri sulu ccì stapi quarchi jornu e scumpari attorna. Chista è a prima vota ca veni 'n cumpagnia.\nBonu cchiù, a spisa a cociri (si susi)\n\nCICCU Forza picciotti, purtamu sti cosi dintra \n\nCOLA Eeeeeh chi priscialoru!\n\nCURRAU Moviti (ognunu pigghia na cosa e segue a za Maria)\n\nZA MARIA Chî massari vulintirusi?\n\nCOLA Ju pi mia lu misteru supra Arturu-zzu cchiù fittu si fici."
  },
  {
    "text": "decisioni storica \n\nZA MARIA - (ddoppu ca cci avi pinzatu di supra tanticchia) Bah, ura di travagghiari è. Mi nni vaju dintra a priparari, vuiautri mi scusati (si metti additta)\n\nCICCU - (s'addhizza macari iddu) Signura ...\n\nZA MARIA - Nun mi chiamati signura ca 'n cunfusioni mi nni vaju. Ju pi tutti a za Maria sugnu \n\nCOLA - Nun cci facissi casu, menza testa è \n\nZA MARIA - Di quarchi cosa aviti bisognu?\n\nCICCU - Ju ... nuiautri tri senza fari nenti nun cci sapemu stari \n\nCOLA - Chi è ca dici! Ju bonu mi cci attrovu, parra pi tia \n\nZA MARIA - Vuiautri ospiti siti e l'ospiti nenti fannu \n\nCOLA - Cci lu dicissi ca mancanza di educazzioni è\n\nCICCU - Ju lu sacciu e picchissu mi scusu 'n antìcipu ma ccà lei, lu zu Janu, siti ccussì a la manu ca 'n famigghia mi sentu e cci aiu l'obbricu di dari na manu d'aiutu \n\nZA MARIA - Pi forza chi cummattiri vuliti?\n\nCOLA - Pi forza no, sempri ospiti semu \n\nCICCU - Nun cci dassi cuntu, lagnusu pi custituzzioni è \n\nZA MARIA - E va beni! Viniti cu mia ca vi dugnu ntravagghiulu leggiu leggiu \n\nCICCU - (a Currau ca prontu si susi) Facci isari ssu ... (si ntuppa a vucca) a ssu gianfanenti \n\nCURRAU - Susiti ... camina ... (lu isa pi nvrazzu)\n\nCOLA - Ju nun capisciu picchì cci avi mmiscari a mia nti tò probblema \n\nTrasunu dintra e ddoppu nminutu su' attorna fora. Ciccu nesci pi primu cu nsaccu menzu chinu di piseddi cugghiuti frischi, Currau cu nsculapasta e nsaccu vacanti. Pi urtimu nesci Cola cu nsaccu ... chinu di laminteli.\n\nCiccu e Currau si ssettunu unu di facci a l'autru e pi subbitu attaccunu a munnari e jittari piseddi ntu sculapasta mentri Cola a caputavula cuntinua a lamintarisi munnannu e manciannu. Su' cchiossà chiddi c'abbia nto stommacu ca chiddi ca finìsciunu dintra lu sculapasta.\n\nCICCU - Si nun cci a finisci di lamintariti e di manciari ... lu vidi stu sculapasta? Tu ncoppulu 'n testa comu a Don Chisciotti di Julius Sesar \n\nMenu mali ca veni lu zu Janu cu tri cunigghi beddi scannati. I ppenni a testa a puzzuni nta corda unni a za Maria cci stenni i robbi lavati \n\nZU JANU - Eccu cca. Ju vaju cu Turuzzu e l'Auturi \n\nCICCU - Faciti ... faciti ...\n\nCOLA - Ju nun capisciu picchì npoviru disgrazziatu pi putiri manciari prima avi travagghiari \n\nCICCU - Si nun sì cavaleri sulu chissu po' fari \n\nCURRAU - A sunata chissa è \n\nCOLA - A propositu di cavaleri ...\n\nCURRAU - Cu nanca e npedi \n\nCOLA - Finiscila ... (abbassa a vuci) Atu ntisu? Tutti cosi nti manu di Arturu finisciunu \n\nCICCU - Bonu pi iddu \n\nCURRAU - E allura?\n\nCOLA - Sssssi ... parrati alleggiu ... Nun vi nni venunu pinzati?\n\nCICCU - Chi pinzati nn'avissiru a veniri \n\nCOLA - Chi sacciu ...\n\nCURRAU - Chi relazzioni cci avi cu Arturu?\n\nCICCU - Sì nta parintela?\n\nCOLA - Nsemu amici!\n\nCICCU - Propia tu?\n\nCOLA - È amicu ... anzi granni amicu di l'Auturi chinni picciò pa proprietà tranzitiva amicu nostru. Nui comu amici avemu l'obbricu di aiutallu ...\n\nCURRAU - A manciarisi a robba?\n\nCOLA - Viditi ca nun babbiu, seriu parru\n\nCURRAU - Chista nova è \n\nCOLA - Nun cci pinzati ô nostru abbiniri?\n\nCURRAU - Beddamatri! Tinemuni forti, lu munnu cadi?\n\nCICCU - Scanzativi tutti!\n\nCOLA - Cci a finiti di babbiari? Nui ccà, ora, na decisioni storica am'a pigghiari \n\nCURRAU - Ciccu a mia Cola mi sta facennu prioccupari, scantatu sugnu \n\nCOLA - Raggiunati cu mia ... senza isari a vuci, ca ccà pi nzinu lu rispiru si senti ... Na vota ca Arturu addiventa lu patruni e trasi 'n pussessu di tutta sta robba, chi fa?\n\nCICCU - A fa perdiri \n\nCURRAU - Sa sballucchia\n\nCOLA - Bravi! E pi evitari sti catastrofi, nun è megghiu ca finisci nti manu nostri?\n\nCICCU - A chi titulu \n\nCOLA - Chi nni sacciu ju! Ju lu criativu sugnu, a vuiautri ntillittuali vi tocca truvari a soluzzioni, a sbrugghiari a matassa \n\nCURRAU - Nun parrari di mbrugghiallu picchì dintra finisci \n\nCOLA - Ca quali! Nui a via di liggi am'a caminari. Cu Arturu chiaru am'a parrari. I cosi a lustru di jornu l'am'a fari \n\nCICCU - Talè, lassimi stari ...\n\nCURRAU - Forsi facennu na sucità ... na cumpagnia ...\n\nCICCU - Cu un amministraturi ...\n\nCOLA - Atu vistu ca l'idea vi vinni? Sempri ju avi ssiri!\n \nCICCU - Talia, p'accamora lu ziu di Arturu, ora comu ora, è vivu e veggetu ... appoi ... comu veni si cunta, dicivunu l'antichi \n\ncuntinua"
  },
  {
    "text": "i festi pi Arturuzzu \n\nL' Auturi cci metti na para di minuti pi rrivari nta massaria. Ferma a machina davanti lu ricintu di cunigghi e Arturuzzu è lu cchiù lestu a scinniri.\n\nZU JANU - (ca sta macinannu frumentu, a vuci forti) Maria genti \nannu rrivatu \n\nZA MARIA-(nesci ncianu sciugannusi i manu nto fadali) E ccu è?\n\nZU JANU-Mi fannu l'occhi ...\n\nZA MARIA-Turuzzu miu è! (e curri allargannu i vrazza) Figghiu miu \nbeddu (su brazza cu i lacrimi a l'occhi ma surridennu \ncuntenta) Quant'avi ca nun ti fa vidiri (e su ccuccia e\nstrinci ancora cchiossà)\n\nZU JANU-Mi nni lassi tanticchia a mia? Lu sta ffucannu! (lu \ncchiappa pi nvrazzu e su tira e abbrazza) Veni cca \nnaschi lurdi!\n\nZA MARIA-Assittamuni sutta a preula, stancu mi pari \n\nARTURUZZU -Aspittati ca vi prisentu i me' amici \n\nZU JANU-E unni su'?\n\nARTURUZZU -Ca nta machina (nto mentri tutti annu scinnitu e s'annu \ngudutu a scena)\n\nZU JANU-Beddamatri chi mala figura!\n\nZA MARIA-Ju propia mi nn'aiu addunatu \n\nZU JANU-(si vvicina a machina) Signuri, nn'ata scusari assà assà.\nLu preju di vidiri a Turuzzu orvi nni fici (cci dici a l'Autori \nca sicunnu iddu è lu cristianu cchiù mpurtanti ... pi mia \nsulu picchì è lu cchiù vecchiu)\n\nARTURUZZU -Chissu l'Auturi è (a mia mancu mi calcula forsi picchi \nnun mi vidi ca mmisìbbili sugnu) \n\nZU JANU-Tantu piaciri (cci duna a manu)\n\nAUTURI-Lu piaciri miu è!\n\nARTURUZZU -I picciotti i tri Ci su' numinati, Ciccu e Cola cu Currau \n\nZU JANU(dannuci a manu) Bimminuti ... Bimminuti ...\n\nARTURUZZU - E chista è a za Maria \n\nAUTURI- (cci fa l'inchinu) I me' rispetti signura\n\nARTURUZZU - Un la chiamari signura masinnò comu un stranu ti tratta\n\nZA MARIA- Un cci dassi cuntu! Pi mia l'amici di Turuzzu di casa su'\n\nAUTURI- (fa lu jadduzzu senza vuliri) Za Maria, ju onuratu mi \n sentu da so' cunfidenza (menu mali ca nun cci avi \n vasatu a manu picchì lu zu Janu stortu l'avi taliatu)\n \nZA MARIA-Chi galantiria!\n\nZU JANU- Mi piacissi aviri macari a mia a so' galantiria \n\nAUTURI-Senza dubbiu ... cci mancassi ... anzi scusati a \nsfacciataggini\n\nZU JANU- Nun s'avi ffinnissi, babbiu \n\nAUTURI-Certamenti \n\nZU JANU-Nni vulemu assittari? Tutti stanchi du viaggiu siti \n\nCOLA-(mentri tutti si ssettunu) A nuttata amu fattu \n\nZU JANU-T'avi vistu cu tò ziu,\n\nARTURUZZU-Un c'era dintra. Donna Nunziata dici ca prima di \nmenzjornu nun si rricampa\n\nZu JANU-Parti a matina prestu e si firria tutti i tirrina da vaddata, \nmacari chiddi ca so' nun su'. Chi cci cuntrulla sulu iddu \nlu sa\n\nZA MARIA-Mischineddu chi vita ca fa! Sulu ê dinara penza e a \ncomu accaparrarisi autri tirrina appinenti (!)\n\nZU JANU-Cca, a parti i nostri e quarchi autru, tuttu so' eni. Nui pi \nfurtuna nun am'avutu bisognu di iddu fin'astura e iddu si \nrudi e si pigghia 'i colliria\n\nZA MARIA-Siddu lu vidi, mischinu, mmecchiu di ottant'anni pari. Ora \ncu vastuni va jennu. Lurdu, ngrasciatu e strasannatu. \nNpuvirazzu ca dumanna limosini pari.\n\nZU JANU-Iddu ca è curtu a comu s'avi ridduciutu, nnanittu pari.\n\nZA MARIA-Figuriti ca a Donna Nunziata a via di ova a paja. A \nmischina p'aviri quarchi sanareddu a musica si cci avi \nmettiri \n\nZU JANU-Tutti i studia pi nun nesciri dinara\n\nZA MARIA-Chi si nn'avi fari, sulu iddu lu sapi \n\nZU JANU-Ju pi mia ju dicu ca picca nn'avi! A ccu l'avi lassari tutta \nsta robba?\n\nZA MARIA-Pi liggi tutti cosi a tia vannu (Cola sbarraca tantu di \nocchi e si sistema megghiu)\n\nARTURUZZU -Diu cci nni scanza Signuri! Ju peni nun nni vogghiu aviri!\n(Cola si rimina comu si fussi supra i spini e si talia cu \nl'autri comu a dumannari aiutu) E siddu avi fattu \ntistamentu? (Cola scantatu pari e talia attorna a l'autri \ndu' Ci ca sulu cu l'occhi cci rispunnunu \"chi vo'?\"\n\nZA MARIA-A chi scopu? Fora di tia, a chiddu ca nni sapemu, a \nnuddu cci avi \n\nARTURUZZU-A mia nun mi nteressa (Cola si putissi cu na sula\ntaliatura fulminatu l'avissi)\n\nZA MARIA-Basta cu sti discursa. Turuzzu rristati a manciari? Chi \ndumanna babba! Certu ca rristati! Zu Janu, susiti di ssu\nsgabbeddu e va pigghimi du' cunigghi ... talè, facemu tri \nca ccussì tanticchia cci lu purtati a Donna Nunziata ca \nsicuru a mischina avi assà ca nun mancia carni. Forza \nmoviti \n\nZU JANU-(Mittennusi additta) Turuzzu m'aiuti? (Arturuzzu si susi)\n\nAUTURI-Cci pozzu veniri macari jù?\n\nZU JANU-Nca certu! (tutti tri si nni vannu)"
  },
  {
    "text": "A za MARIA e lu zu JANU \n a massaria\n\nOra, prima di cuntinuari ca storia di Arturu, pu mumentu Arturuzzu, ddu menzu sfasatu di l'Auturi nun mi custrinci a discrìviri ancora cchiù 'n dittagghiu do centru storicu, a massaria do zu Janu e da za Maria?\nCosa di ...\n\nHa ddivintari 'n documentu pi generazioni futuri ca oji su' troppu tecnologici, mi dici vunchiannusi comu npalluni. Ann'a sapiri comu si campava nti l'anni passati e picchì a genti era filici e cuntenta. Fallu cu versu masinnò tu fazzu rifari nzin'a quannu nun è comu dicu ju. \n\nChi cci vuliti rispunniri a na testa di vrocculu com'a chissa? Ju, puru ca nun sugnu adattu pi stu compitu, fici lu me megghiu e ddoppu na longa spizzioni chistu è lu risultatu.\n\nLu zu Janu e a za Maria stannu nti na casudda fabbricata schimmesci rispettu a strata e sutta di chista ca cchiana ancora, a menza costa da muntagna da galliria, mancu a tricentu metri, a sò stissa autizza.\n\nÈ ntra du' ulivi siculari davanti a nnespucu e mmarcocu minnularu. Nto sò latu drittu cci su' du' casotti, unu pa ricotta e lu caciu, l'àutru pu palmentu, lu trappitu e lu mulinu \n\nNto casottu da ricotta cc'è na quadaredda cchiù niura di na notti scura senza luna e stiddi, misa supra ntrippodu supra a tanti ligna pronti pi ssiri addumati. Appoi supra ntauluni cci su' na pocu di formi di primusali e tumazzu pronti pi ssiri vinnuti.\n\nNti l'autru casottu lu palmentu cunsisti di du' vaschi di roccia, impermeabbili. Nta chidda di supra, cchiù granni, si cci metti a racina e ddocu lu zu Janu si ddiverti a pistalla cu i pedi scausi. Lu mustu ca cci nesci cu tutti i peddi passa di mpirtusu e finisci nta vasca di sutta, cchiù nicaredda, e cci resta pi na simana. Appoi ... appoi a facenna è troppu longa picciò a nchiudu ccà.\n\nLu trappitu e lu mulinu su' accussì nichi ca stannu supra na tavula auta nmetru. Tutti du' travàgghiunu cu i macini di petra.\n\nI petri du mulinu su' na supra l'àutra. Chidda di supra furria cu na manuedda a manu e strica nti chidda di sutta ferma chiantata. Cci avi mpirtusu nto centru unni si cci fa cadiri lu frumentu a picca a picca ca cu quarchi furriata addiventa farina ca poi avi ssiri cirnuta ... e ti salutu.\n\nI petri du trappitu su' additta, na vicina a l'autra, e rotunu elettricamenti dintra ncuntinituri unni si cci annu abbiatu i ulivi.\n\nL' ogghiu ca nesci finisci dintra ncafisu, chìnnici litra circa, di terracotta e di cca nti na giarra di centu litra, auta nmetru e vinti bedda panzuta, sempri di terracotta, misa nti l'angulu cchiù scuru da casa. \n\nSiddu l'annata è bona, cci ntisi diri ô zu Janu, cci aiu comu minimu quattru cafisa di ogghiu e quarchi litru mu pozzu vinniri.\n\nÔ latu a manu manca ntra l'olivaru e ncarruvu enormi, prutetta da scarpata da strata cc'è a stadda unni cci su' ospitati na jimenta e na vacca ca jutunu lu zu Janu nti travagghi di campagna, du' pecuri, nmasculu e na fìmmina ca ogni annu cci dununu nagniduzzu, a fìmmina ca vacca ô zu Janu cci duna lu latti pa culazzioni, ricotta e caciu, du' porci, nmasculu e na fìmmina, ca ogni annu cci fa na carrittata di maialeddi mentri lu masculu fornisci sasizza e carni pu sucu, na dicina di jaddini e macari ncani vardianu fideli e njattu cacciaturi.\n\nFora a deci metri di spaddi da casa e a vinti da strata, lu zu Janu avi macari na cascitta pi l'apa ca cci fannu 25-30 chila di meli l'annu \n\nFora appujatu a stadda e a scarpata cc'è nrifugiu vasciu di lignu e nricintu di 6 - 7 metri quatrati cu tanti cunigghi.\n\nAgneddi, purcidduzzi e cunigghi, su' vinnuti a nuccieri mentri ova ricotta caciu e meli a nputiaru di pajisi vicini o a quarchi furisteri di passaggiu.\n\nFora da porta da cucina ca è macari ingressu da casa, cc'è lu puzzu e na pergula sutta la quali cc'è ntavulu cu vanchi e sgabella pi manciari nti jurnati di suli.\n\nA massarìa, pi finiri, è autusufficienti. A za Maria e lu zu Janu vannu nta putia alimentari sulu pu café zùccaru sali e tabbaccu pi pipa.\n\nOltri a tutti sti cosi avi diri ca a ncintinaru di metri, appena supra a galliria, cc'è na surgenti di nrivulu ca ô zu Janu cci duna acqua pi bbivirari i tirrina. L' acqua superchiu si jetta nta ciumara.\n\nE ora ripigghiamu lu cuntu du mumentu ca cchianamu nta machina."
  },
  {
    "text": "AR - TURU - ZZU\n\nMentri lu trenu scumpari agghiuttutu da galliria, Currau esprimi lu sò pinzeri ca cunfirma ca nun sbagghiai a diri ca nun era nsinsibbili comu Cola e Auturi.\n\nCURRAU-A mia mi sta parennu ca stu munnu si trova sutta na \ncampana di vitru trasparenti e avi rristatu ncuntaminatu \ncomu Matri Natura lu criò. Lu prugressu ccà nun cci trasi \ndi l'anni cinquanta du seculu passatu \n\nCOLA- Du millenniu!\n\nARTURU- Raggiuni cci avi. L' abbitanti ppiro' campunu tranchilli senza \nlu stress di cristiani di l'autri pajisi \n\nAUTURI-(duna prova da sò sinzibbilità) Picciotti dicitimi tuttu \nchiddu ca vuliti ma ju di fami e sonnu moru. Cci vulemu iri\nntu ziu di Arturu?\n\nARTURU -Facemu accussì (a l'Auturi) Tu ca machina ti nni scinni pì \nsta strata e pigghia sempri ô drittu. Senza ca ti nn'adduni \nti trovi davanti lu palazzu du cavaleri. Nui vinemu a pedi. Ê\npicciotti cci vogghiu mustrari l'urtima maravigghia \n\nL'urtima maravigghia è lu centru storicu di prupurzioni nichi comu tuttu lu restu di ddu pajisi.\n\nPassunu arrassu l'ortu cumunitariu unni vidunu chianti di pummaroru cacocciuli vrocculi e cavuluciuri e s'attrovunu davanti a ncurtigghiu a forma di Lu.\n\nA pizzu 'i cantunera du latu a manu manca cc'è a posta ca vinni puru articuli di cancilliria.\n\nDi facci cc'è un bar-tabacchi putia alimentari. Ô cantu, a farmacia prontu succursu.\n\n'N funnu cc'è a caserma dê Carrabbinera ca ospita ogni misi un mpiegatu comunali.\n\nAppoi cci su' tri casi. Nti na cci abita l'appuntatu dê carrabbinera e a sò famigghia, nta secunna lu pustinu e sò muggheri, nta terza lu diritturi di l'ufficiu pustali, scapulu cronicu.\n\nPi urtimu, suttamisa rispettu lu curtigghiu na massaria ca casa du mitateri.\n\nDdoppu ca s'annu gudutu tutti ssi cosi tornunu narreri e scinnunu a scala ca porta direttu a cresia, nica nica naturalissimamenti e ô palazzu du cavaleri.\n\nLu palazzu, a diffirenza di tuttu lu restu, enormi è, un ecumostru, pi furtuna ammucciatu di tanti arburi.\n\nCertamenti ccu lu fabbricò nfanaticu fanfaruni avia a ssiri, cosa ca si capisci macari du stemma e du mottu \"sempri lu primu\" 'n sicilianu no 'n latinu, supra l'arcu do purtuni di casa.\n\nStu purtuni è di lignu massicciu, chercia di sicuru ma no pi l'Auturi, è jautu armenu tri metri, largu dui e duppiu deci cintimitri.\n\nArturu e i tri Ci attrovunu l'Auturi ca talia lu fabbricatu nautru a chiddu ca si disgusta di chiddu ca vidi.\n\nAUTURI -È accussì malu arridduciutu ca nun sacciu comu teni additta \n\nARTURU - I mura duppi nmetru su'\n\nCOLA-Tò ziu cu tutti i dinara ca avi na sistimata cci a putissi dari\n\nArturu lu talia stranu, dicemu suffirenti, comu pi dirici \"sapissitu\" e ntu stissu tempu scantatu e prioccupati. Nun cci rispunni e va a tuppuliari lu purtuni ca cci avi un grossu aneddu di ferru ca sbattennu contru na piastra di ferru fa un scrusciu ca ribumma pi tuttu lu palazzu.\n\nDONNA NUNZIATA - (di fintra) Ccu è? Don Carmelu nun cc'è \n\nARTURU -Donna Nunziata ju sugnu, Turuzzu\n\nD. NUNZIATA - (di dintra e nuiautri tutti, mancu ju e l'Auturi lu sapiiumu)\nT Lu R Lu Z Z Lu!\n\nAR-TURUZZU - Mi faciti trasiri \n\nD. NUNZIATA - Aspetta. Pi gràpiri stu purtuni npizzuddu e mpizzazzu \ncci voli (mentri ca si senti nsaccu di scrusciu di janci catini \ne scurrituri) Stu purtuni su' anni ca nun si grapi (finarmenti \nsi grapi na filazzedda) Aiutimi, sula nun mi fidu (si grapi ddu \ntantu pi farici passari a testa cu i capiddi a l'aria ca pari \ncent'anni ca nun si fa) Unni sì?\n\nCOLA-(scantatu) Maaatri! Maga Magò!\n\nAR-TURUZZU - Cca sugnu. Aspittati ca lu grapu cchiossà. Cola Aiutimi\n(Cola lu iuta e lu grapunu ddu tantu pi fari passari ncristianu)\n\nD. NUNZIATA - Figghiu miu quant'avi! Fatt'abbrazzari (lu fa)\n\nCOLA-I cirneri arrugghiati su', tanticchia di ogghiu \n\nD. NUNZIATA - Ogghiu? Pi manciari no! Ccu su' sti cristiani?\n\nAR-TURUZZU - Amici, cu na machina aiu vinutu\n\nD. NUNZIATA - Trasi ... trasiti ... Accura unni mittiti i pedi \n\nTutti trasunu nti chiddu ca ê tempi beddi era l'ingressu e saluni di festi ca ora nun si sapi cc'avi ddivintatu ... mannira, crapi si vidunu iri e viniri libbiri a piaciri comu fussiru i patruni di casa e si manciunu nzoccu è gghiè ... jaddinaru, jaddi e jaddini cci su' a tutti banni, ccu mpulicati nti posta cchiù strani e cumplicati, ccu arraspa pedi pedi ... majazzè e dipositu, nsaccu di cosi ammassati unnegghiè a comu veni prima, mbrogghi 'i tanti maneri, sacchi chini ovidivà di chi, stigghi di campagna, naratru ... e via di stu passu.\n\nA parti lu malabbidiu cc'è na lurdia comu quannu fussiru anni ca nun si cci duna ncorpu 'i scupa.\n\nJu pi mia a forma di alteregu sugnu ammiratu di chiddu ca viju. Pi mia ogni cosa a mia nun mi pari ca è jittata a casu ma cu criteriu sistimata puru si tuttu avi na funzioni diversa pi comu fu criata.\n\nCola è ccussì delusu ca cchiappa chiddu ca cci capita e lu jetta a comu veni prima.\n\nA manu manca du purtuni cc'è na scala bedda larga ca porta ô primu pianu unni cc'è un nummuru mpricisu di cammari di lettu.\n\nAr-turuzzu cci vulissi acchianari pi mustrarini i stucchi e i pittura ca nun si sapi quantu su' beddi.\n\nD. NUNZIATA - Nun ti rrisicari! Talia i scaluna quantu su' pruvulazzati. \nDon Carmelu ... tò ziu ... nun voli ca cci scupu. Iddu \nogni jornu cuntrolla si cci su' pidati strani. Nun voli a \nnuddu ddassupra. Ddà oru e dinari cci teni, un sacciu \nquantu ma assà ann'a ssiri ... appoi cchiù nenti si vidi, \nl'umidità tuttu s'avi manciatu \n\nAR-TURUZZU - Lassamu perdiri. Nna dati quarchi cosa di manciari?\n \nD. NUNZIATA - Chi t'avi dari figghiu miu! Ddu tanticchia ca cc'è \nnchiudutu è e a chiavi iddu cci l'avi. Lu sa' chi po' fari?\nVattinni nta za Maria e lu zu Janu ...\n\nAR-TURUZZU - Ancora vivi su',\n\nD. NUNZIATA - E ccu l'avi fari moriri!\n\nAR-TURUZZU -A megghiu cosa è \n\nD. NUNZIATA - Vacci figghiuzzu beddu. Chiddi comu ti vidunu nsaccu \ndi festi ti fannu, tò ziu appoi prima di menzjornu nun\ns'arricogghi \n\nCOLA-Amunì pi favuri, cca nenti cci nesci pa jatta\n\nD. NUNZIATA - Quannu torni trasi da cucina, tò ziu na porta apposta \ncci a fici, fammillu pi favuri. Nisciti di ccà \n\nAR-TURUZZU - Comu vuliti. Amuninni picciotti \n\nComu su' fora Cola finarmenti si senti libbiru di sfugarisi ma Ciccu lu blocca a l'istanti, prima lu fattu du nomu voli chiariri \n\nAR-TURUZZU -Ju Turuzzu mi chiamu. Luntanu di ccà lu canciu picchì \nncognitu mi piaci ssiri, nuddu avi sapiri unni vaju e chi \nfazzu \n\nCOLA-Ju ora Arturuzzu ti chiamu \n\nAUTURI - Chiamulu comu vo' ma a testa sempri chidda è. Arturuzzu è stravaganti, mprividibbili, fantasiusu\n\nCOLA-Arturuzzu du munnu persu \n\nCURRAU -Stu fattu du nomu è paragunabbili a transumanza \n\nAR-TURUZZU - Atu finutu? Cci putemu iri ora nta za Maria e lu zu Janu?\n\nAUTURI-(allegru) Signori in carrozzaaaa!\n\ncuntinua"
  },
  {
    "text": "Lu MUNNU NCANTATU \n\nOra succedi chiddu ca l'Auturi vulia. \n\nI tri \"Ci\" parrannu cu Arturu scoprunu ca stu sò ziu è usuraru ca ê sordi nun cci sputa.\n\nSta nutizzia renni Cola curiusu di sapiri comu ssu cristianu è fattu, chiddi ca iddu canusci arrivatu a sordi si schifiunu tutti, mpurtanza nun cci nni dununu mentri a l'occasioni jeni addiventunu, chiddu ca si fidunu arraffunu, a nuddu taliunu nti facci .\n\nArturu allura mmita a iddu e a l'autri du' a jiri cu iddu. Currau arricurdannusi du cunsigghiu di Cola zzoè rristari luntanu da sò casa pi almenu vintiquattr'uri, cci dici subbitu di sì e Ciccu, ca si stava prijannu di passari na jurnata sana senza di Cola, pi nun rristari sulu comu ncani accunsenti di fari parti da cumpagnia picchì \"cchiossà semu cchiù divertimentu avemu\", dici Arturu.\n\nl'Autori quannu torna e scopre a novità fa a parti di chiddu ca è cuntrariu a purtarisi a Cola, l'autri du' su' accittabbili. Cumunchi sulu pi na chistioni di curtisia versu Arturu e nun farici na mala parti, ca ospiti sò eni, cala a testa rassignatu\n\nPrima di fallu trasiri nta machina ppiro' lu mminazza di fallu scinniri unni si trova e trova siddu picca picca cu iddu sbagghia a parrari o cci disprezza a machina.\n\nMa i mminazzi di superchiu su'. Iddu ca viagghiunu 'n menzu i muntagni nti na strata curvi curvi, iddu ca su' fossa fossa, ca è notti, ca nun cci annu chiffari e mancu pinzeri, ddoppu cincu minuti su' beddi ca ddummisciuti.\n\nSi rrisbigghiunu comu l'Autori ferma lu mezzu e astuta lu muturi. Grapunu l'occhi e vidunu ca è jornu fattu. Scinnunu da machina ca Arturu cci avi fari a vidiri nfenominu cchiù unicu ca raru, a ferruvìa a scartamentu ridduttu, e nun sulu chissu. \n\nJu e Ciccu arristamu ncantati ca vucca aperta, a l'autri mprissioni nun cci nni fa, a taliari npanorama ca pari na cartulina llustrata. \n\nJu cci scummettu ca mpitturi anticu du rinascimentu cci scimunissi a taliari ddu munnu ncantatu ca a nfavulusu plasticu assumigghia. Nni pari ca ogni cosa cu i manu si po' pigghiari picchì i diminzioni cci l'avi nichi nichi.\n\nA cosa cchiù forti lu silenziu eni. Ciccu comu 'n trance a chiama \"eterna paci\". Nun è lu casu di isari a vuci picchì macari lu rispiru si po' scutari. L' aria è ccussì fina ca nti pori trasi e s'avi rispirari a nmuccuneddi nichi picchì cc'è lu rischiu di mbriacarisi.\n\nDi sutta di nuiautri cc'è na chiana circunnata di muntagni a menza autizza ca di mità costa nzinu a cima di vosca fitti fitti su' cummigghiati e nti parti vasci di vigni, giustu p'avirini lu vinu di sciusciari tuttu l'annu \n\nA chiana stritta e longa è ntiramenti cultivata di culturi di tanti maneri È spartuta in du' parti di na ciumara ca si jetta nti nlagu nicu nicu. \n\nStrati nun cci nn'è, sulu trazzeri e viola. I casi colonichi su' sparsi na ccà na ddà a na distanza sicura da ciumara picchì cu l'acqua ca si rrizzola dê muntagni nun si cci babbia, un si po' mai sapiri chi po' cumminari.\n\nA ducentu metri sutta di nui, propiu di facci, tanticchia cchiù jautu dê casi, a stazzioni do trenu cc'è. Nta sò dritta, a centucinquanta metri cu sì e cu no, nmini cimiteriu cc'è cu du' casuzzi o cantu.\n\nDi ddocu si parti na stratuzza di terra battuta, janca comu a quacina ca attraversa i binari, npassaggiu a liveddu unu su po' sulu sunnari, e acchiana alleggiu alleggiu senza prescia pi quasi ducentu metri, fa na curva tornanti bedda forti a dritta e cuntinua ca stissa flemna senza spacinziarisi pi nautri centu metri. Ddoppu na curva a guvitu a manca si finisci propiu unni l'Autori s'avi firmatu.\n\nChisti su' i cosi chiari ca si vidunu a prima ucchiata. Appoi Arturu cci mustra autri dittagghi ca si unu nun li sapi nun si notunu. Lu fa cu ccussì granni preju ca capemu ca di dda lucalità è oriunnu.\n\nA cosa cchiù caratteristica ca si nun si vidi cu i propi occhi nun si cci cridi, a firruvia eni. Nun è a solita firruvia tinuta additta a scopu turisticu ma na firruvia in sirvizzu permanenti effittivu pu trasportu di merci e cristiani a partiri du milliottucentu.\n\nA mia mi sa ca stu postu spirdutu è ccussì fora du munnu ca l'autorità civili riliggiusi pulìtichi e militari, si l'annu scurdatu di tunnu, cchiù sicuru, dici Ciccu, ca fannu finta ca nun esisti, picchì ncuitari lu cani ca dormi?\n\nLu tempu ddocu s'avi firmatu, lu prugressu si nni stapi arrassu e l'abbitanti stissi nun lu sannu siddu avi jiutu avanti e mancu cci ntiressa sapillu, su' filici accussì comu su'.\n\nÈ na situazzioni fora da rialità ma chissa è, iri a taliari pi cridirici. Unni si trova. Nun vu dicu, nun vogghiu ncuinari lu paradisu.\n\nComunchi ... Arturu nni innica ngrossu pirtusu niuru ntra lu voscu e i vigni, a galliria firruviaria. I binari ca cci nesciunu si pricipitunu di cursa drittu pi drittu pi almenu tricentu metri nzinu a na curva ca è mmeru e propiu turnanti, na rotatoria 'n sustanza.\n\nDdoppu nautri centucinquanta metri di scinnuta pricipitusa scumparisciunu darreri na muntagnola, passunu o cantu du cimiteriu, addiventunu sei, dui su' lu binariu mortu, passunu davanti a stazzioni, addiventunu nautra vota dui e si perdunu lu pilu darreri na curva e forsi nautru pricipizziu.\n\nComu pi magia cumpari friscannu forti na litturina ca scinni sicura e allegra comu na picciridda sbarazzina. Cu granni cautela firria a curva rotatoria e ricumincia a curriri filici e spinzirata.\n\nDdoppu a calata scumpari pi nnumentu pi prisintarisi bedda frisca rilassata e surridenti nto rittufilu di arrivu pi firmarisi cueta davanti a stazzioni.\n\nLu cunnucenti e caputrenu scinni si saluta cu alligrizza cu capustazzioni e nzemmula vannu a sistimari lu scammiu.\n\nNto turnari si senti lu friscu di un trenu, si capisci ca è trenu picchì lu friscu è miludiusu e si vidunu nuvuli di fumu jancu. Cumpari na locomutiva niura comu a pici ca si trascina na carrozza passeggeri vacanti e du' vaguna merci suffiannu vapuri di tutti banni comu siddu avissi l'affannu. Ripigghia ciatu firmannusi o ciancu da litturina ca cci fa l'occhi aduci.\n\nLu macchinista e caputrenu scinni, si vasa e s'abbrazza cu l'autri du', trasunu nti l'ufficiu e ddoppu nminutu su' attorna fora pi jiri a risistimari lu scammiu ridennu e babbiannu comu carusi di scola. Quannu tornunu su' ancora dda a mmazzarisi di risati.\n\nNta litturina ppiro' cc'è npassiggeru ca cci grida ca iddu na cuincidenza avi pigghiari. Chiddi nun si fannu mprissiunari anzi lu chiamunu, iddu cci va, ovidivà chi cci cuntunu e tutti quattru scoppiunu a ridiri.\n\nA fini, suddisfatti e surridenti si lassanu di boni amici e ognadunu va a farisi lu sò travagghiu. Lu macchinista torna a farici fari fumu a locomutiva, lu pilota si metti ê cumanni da litturina, lu passiggeru ô sò jurnali e lu capustazzioni si metti lu frischittu nta vucca e cci frisca lu via libbira.\n\nA litturina cci rispunni cu nfriscu curtu e accumincia a muvirisi mentri a partenza du trenu è cchiù cumplicata.\n\nOra vogghiu ripurtari nzoccu si dìcinu Arturu e i tri 'Ci\" mentri ca lu trenu pigghia a chiamata.\n\nARTURU - Taliati chi succedi ora. A viditi dda speci di rotatoria? Stati accura quannu lu trenu cci arriva ... cca semu ... a mità curva è ...\n\nCURRAU - (sbalurditu) Si firmò!\n\nARTURU -Propia chissu vi vulia fari taliari! Lu trenu è ccussì carricu ca \nnun cci a fa\n\nCICCU- Lu macchinista cuntrulluri caputrenu nun lu sapìa?\n\nCOLA-E ora?\n\nARTURU - Narreri torna ... cchiossà voga avi pigghiari. Viditi? Do \n scammiu parti\n\nCOLA- Stavota cci s fa (lu trenu frisca e parti) Forza ... forza ... nun \n mi fari fari brutta figura\n\nCURRAU - A curva a fici ma lu stissu si firmau\n\nCOLA- A marcia innietru bonu cci va. Menu mali ca nun veni nuddu \n\nCICCU- Ti pari ca nti na superstrata si trova?\n\nCURRAU - Stavota da curva parti \n\nCICCU- Accussì cchiù vilocità pigghia (lu trenu frisca)\n\nCOLA- Chistu nfriscu minacciusu avi statu. A l'arremmaggiu! Forza \n forza, facci vidiri ccu sì, vrachilenti ... A curva di vulata a fici ...\n forza forza, urtimu sforzu ... bravu ...(lu trenu frisca du' voti) A \n cchianata ora na babbiata pi iddu eni ... allegru allegru si nni \n va. Cuntenti è ... e ju macari! Ciau trininu ... Nun ti scantari du\n scuru nta galliria \n\nCICCU- Oji comu oji, si vidunu ancora sti avvenimenti?\n\nCOLA- Certu ca no. Nautru munnu persu com'a chistu unni lu trovi?\n\ncuntinua"
  },
  {
    "text": "A TATTICA DI ARTURU \n\nDi cca 'n avanti cc'è lu cuntu di l'Auturi accussì comu avissi duvutu scrivillu iddu ma cosa mia eni \n\nLu travagghiu miu, ca iddu mancu cunsidira, chistu è, mettiri nto giustu ordini loggicu fatti e paragrafi ca iddu scrivi quannu cci venunu 'n menti. A mia, mischinu di mia, pi jiri a truvalli, mi tocca scaliari nto pastizzu ngarbugghiatu ca mi prisenta senza rrussicari anzi cu aria sprizzanti.\n\nChiddu ca mi duna nun sulu è nmacellu ma è ccussì scunchiudutu oltri ca sconcassatu, scarabbucchiatu e scunnessu ca mi tocca macari scaminarimi lu ciriveddu pi sistimari tutti cosi e fallu ddivintari nopira littiraria.\n\nSò ccillenza testa di sceccu scrivi stintivu cu na loggica fantasiusa ca è troppu pirsunalistica ca iddu chiama \"talentu naturali\" cosa ca ppiro' nto passatu si difinia zappa ccà zappa ddà.\n\nComunchi ...\n\nDdoppu ca Arturu finisci cu Giobbi, lu circulu di spittatura si sciogghi, ccu avi jiri a travagghiari prima avi dormiri, mentri i sfacinnati disoccupati cronici, vali a diri Arturu e i tri \"Ci\", ju è comu si nun cci fussi e l'Auturi nun fa parti da catigurìa, rristamu a parrari.\n\nMpruvvisamenti a ntrasatta Arturu fa a l'Auturi na dumanna ca si rivela lu puntu di partenza di na storia ca avi sviluppi inaspittati suprattuttu urigginali.\n\nARTURU- Veru è ca a machina sì?\n\nAUTURI- Cc'è cosa?\n\nARTURU - No, na dumanna tantu pi parrari. Nova è?\n\nAUTURI-Quasi, sulu sittantamila chilomitri fici \n\nCOLA-Du rodaggiu avi sciutu \n\nARTURU-Di caminari camina, no?\n\nAUTURI-Sta babbiannu? Un roggiu eni \n\nARTURU-Binzina assà nni sfarda?\n\nAUTURI-Beddamatri chi sì esaspiranti! Dimmillu chiaru unni vo' ssiri \npurtatu \n\nARTURU-Ju? A nudda banna \n\nAUTURI-Scusa, dumanna sbagghiai. Cci vo' veniri cu mia ca nni\n facemu na passiata ca machina?\n\nARTURU-Cumpagnìa va circannu? A disposizzioni sugnu!\n\nCOLA-Ciccu, avi vistu chi tattica,\n\nCICCU-Accussì nun resta obbligatu \n\nCURRAU-Finu l'amicuzzu\n\nCOLA-M'avi mpratichiri nti sta tattica\n\nCICCU-Facili nun è, cci vonnu anni di spirienza \n\nAUTURI-Arturu com'è, a palora pirdisti?\n\nARTURU-Cci aiu un ziu ca stapi fora pajisi. Irici a pedi è luntaneddu\n\nAUTURI-Unu com'a tia ca camina jurnati sani ...\n\nARTURU-Fora pajisi ti dissi ca è, a pedi è assà luntanu \n\nCOLA-Ovidivà di quali pajisi parra!\n\nAUTURI-Nun è di ccà?\n\nCOLA-Pi mia è puru di fora pruvincia \n\nAUTURI-Chi pajisi è?\n\nARTURU-È na frazzioni di nun sacciu quali pajisi cu un nomu stranu \n\nAUTURI-A strata armenu a sai?\n\nARTURU-Disignata nta menti cci l'aiu \n\nAUTURI-Quannu cci vo' iri \n\nCICCU-Chista è nautra dumanna sbagghiata \n\nAUTURI-Quannu cci vo' ssiri purtatu \n\nCOLA-Peggiu di peggiu \n\nCICCU-Cu vostru pirmissu a dumanna cci a fazzu ju masinnò di \nstu mpicciu mancu cu lustru di jornu nni nni miscemu.\n Arturu, siccomu l'Autori cca prisenti avi passari nta zona \nunni stapi to ziu ...\n\nAUTURI-... Ca mancu sacciu unni s'attrova ...\n\nCICCU-... cci vo' iri cu iddu a farici cumpagnia accussì ca passannu passannu ti cci po' lassari?\n\nARTURU-(a l'Auturi) N'omu ca è omu accussì fa i dumannia ccu avi bisognu, nun lu metti 'n difficurtati (a Ciccu) Siddu è pi \nfarici cumpagnia cu piaciri \n\nAUTURI-San Giuanni dicullatu! Spettimi ccà, a casa avi jiri (mentri ca semu nta machina) Iri a casa è na scusa. Cci staju dannu a\npussibbilità di parrarisi picchì a tutti mi vogghiu purtari. \nChista na mia mminzioni littiraria eni.\n\nJu pi mia penzu ca ê na minchiata culussali ma mi staju mutu pu cuetu \ncampari.\n\nComunchi ...\n\ncuntinua"
  },
  {
    "text": "Lu Papa nun si nni va e si lamenta che a forma di Papa comu a Giobbi avi statu trattatu.\n\nLu Signuri ca pacienzia di npatri c'avi a chiffari cu npicciriddu duru di cumprinnimentu cci torna a replicari \"Ju lu cu malanni e disgrazzi nun cci trasu nenti, cosi naturali su', ca comunchi oppurtuni annu statu, prima picchì a genti s'avi cumminciutu ca lu Papa nun è na criatura calata do celu ma un omu com'a tutti, suggettu a pruvari peni e dulura. Appoi tu propia cci nzignasti a pigghiari l'atteggiamentu giustu pi suppurtari i malu cosi. Pi terzu di sta manera avi caputu ca darreri i tò spaddi Ju cc'era ca ti sustinia, ca ti dava a forza di iri avanti ... accussì armenu di mia nun s'avi scurdatu.\n\nTu figghiu miu avi statu sempri \"lu più\" nta tutti cosi, a genti chi putìa diri? Lu sa chi dicìa? Dicia \"nca certu! A iddu di calata cci veni a parrari ca nn'am'a vuliri beni, aiutari lu prossimu e via discurrennu. Chi nni sapi iddu da vita di nuiautri poviri disgrazziati? Chi peni cci avi! Quali prioccupazzioni teni? \n\nÔ Papa cci basta grapiri a vucca ca veni sirvutu 'n cuppa, tutti cosi a dispusizzioni sò su'. Santità nti quali parti du munnu voli ssiri purtatu? L' aeriu prontu a vulari eni! Cci avi di bisognu di aria di muntagna? Pronta na simana bianca! Chi cci avi caudu a Roma? Amuninni a Castel Gannolfu, dda l'aria cchiù fina è, megghiu si rispira. \n\nLu Papa chi si scanta ca a fini misi nun cci arriva? Ma unni, quannu! Iddu peni nun nni vidi, picchì è Papa!\"\n\nTuttu chistu dicia a genti, Ju tu pozzu assicurari, cci l'aiu sintutu diri.E tuttu chiddu ca tu dicivitu e facivitu nun li mprissiunava pi nenti. Accussì ammeci diversu l'annu cunsidiratu, \"lu Papa lu sapi chi fa, chi dici, comu a nuiautri avi suffertu\".\n\nChistu ora diciunu e ti vonnu pi subbitu santu. Pu tò funirali di tuttu lu munnu annu vinutu. Quannu mai s'annu vistu prisidenti cumunisti, capi riliggiusi ebbrei, mussurmani, buddisti nti nfunirali di npapa!\"\n \nArturu accabba di parrari e si talia tutti i pirsuni ca s'annu rricugghiutu pi sintillu cu tuttu ca cosi di ridiri nun nn'avi dittu.\n\nGià na para si nn'ànnu jiutu ca Cola cci spia \"ccu è stu Giobbi ca na para di voti avi numinatu, ju cristiani cu ssu nomu nun nni canusciu ... e mancu iddi cci scummettu \".\n\nGIOBBI \n\nCURRAUÈ chiddu da Bibbia, spisa persa\n\nCOLAA tia tu dumannai? Arturu mu dici ccu è?\n\nARTURU (ddoppu nsuspiru longu) Giobbi è lu cristianu cchiù pacinziusu \ndu munnu. Pi cummattiri cu tia iddu cci vulissi!\n\nCOLAChi cci trasi cu Papa?\n\nlu cuntu di Arturu \n\nGiobbi era riccu di tutti cosi. Avia na mugghieri, nsaccu di figghi e na carrittata 'i niputi, tirrina pi tutti i tipi di cultivazzioni, pecuri e capri, vacchi e jamiddi, scecchi e cavaddi ca un si putianu cuntari e jera assà divotu ô Signuri.\n\nDici ca njornu lu Signuri si nni vantava cu Satana 'n pirsuna dicennuci \"nun cci nn'è com'a iddu! È bravu, lu cori un nn'è sò, aiuta a ccu cci avi bisognu, fa limosini, nun brugghia a nuddu ... è onestu ô centu pi centu e a mia mi adora e mi offri i megghiu cosi \".\n\n\"E vulissi vidiri!\" - cci rispunni lu diavulu - Tu tutti cosi a bon fini cci fa iri, Tu a manu di ncoddu nun cci a levi mai. Lassici capitari quarchi disgrazzia e vidi comu ti cancia facci anzi, lu sa chi facemu? Scummittemu ca siddu mu duni a mia pi na simana tu fazzu addivintari l'ominu cchiù tintu da Terra. Ti fazzu sentiri quantu mali palori cci nesciunu da vucca contru 'i Tia \"\n\n\"D'accordu \" - cci fa lu Signuri - \"facci chiddu ca vo' ma nun cci tuccari a vita\".\n\n\"Nca certu\" - cci dici dda cosa fitusa - siddu mori lu spassu finisci\".\n\nLu Signuri ancora no cci avi datu lu via lìbbira ca a Giobbi cci arrivunu nutizzi, na ddoppu l'autra comu siddu cu lazziteddu erunu ttaccati, accussì tinti ca nautru cristianu sutta lu corpu avissi murutu. Cci robbunu crapi e pecuri, vacchi e jamiddi, scecchi e cavaddi, appoi na trumma d'aria cci distruggi a casa unni tutti i sò figghi cu mugghieri mariti e niputi stapiunu facennu na festa e morunu tutti pari pari.\n\nLu mischinu di Giobbi è dispiratu. Dici ca sì strazza i robbi ca ncoddu cci avia, si tagghia a zeru varva e capiddi ca a ddi tempi era na cosa vriugnusa, ma cchiossà di diri \"a vuluntati du Signuri, Iddu mi l'avia datu e ora si l'avi ripigghiatu\" nun dicia. \n\nDici ca Satana allura cci fa veniri malatìi na lassa e na pigghia e vistu ca da sò vucca sempri a stissa palora cci nescia, cci fa viniri un manciaciumi putenti nti tuttu lu corpu tantu ca pi grattarisi si prucura na scagghia di quartara mentri fa fetu di cani mortu, talmenti puzzulenti ca mpesta tutta a casa. A sò muggheri nun nni potti cchiù, lu pigghia e lu jietta nto munnizzaru\n\nCOLANca certu! I muggheri! Chissi su' i mugghieri! Un ominu chi fa \ns'aiuta? Ca quali, nta munnizza comu lurdia si jietta!\n Spusativi picciotti!\n\nCURRAU Tu ca morti du Signuri nun cci mori, prima ti ffucu! Lu vo' capiri \nca sì zitu e t'avi jiri a spusari?\n\nCOLAJu zitu? Na vota!\n\nCURRAU Na vota, ora e sempri ... e nun sparrari a me soru \n\nCICCUContru mugghieri e soggiri avi diri \n\nCURRAU Picciò macari contru a me matri!? Ju a tia ...\n\nCOLAMa chi è ca dici! Ju di l'autri parru\n\nNVECCHIU Zzoè cu mia cci l'avi \n\nCOLACu vui? Ccu vi canusci\n\nCICCUNsumma, leva a chistu leva a chiddu, mu dici ccu resta?\n\nCOLAMi lassi 'n paci?\n\nCICCUAllura nun parrari ammàtula, nun jittari bummi ca cc'è a ccu po' fari dannu \n\nNVECCHIU Chistu è parrari di ominu! Ha ringrazziari a iddu ca ti finisci accussì. Signori bonanotti ... e scusati tantu (vota tunnu e ...)\n\nARTURU Vi nni iti? Nun vuliti sapiri comu finisci?\n \nNVECCHIU M'avissi piaciutu ma siddu a stu macc ... picciottu cci\nscappa nautra bumma?\n\nARTURU Nun facitici casu, cani ca nun muzzica eni \n\nNVECCHIU Ju cu vastuni lu ssicutu\n\nCOLA(si susi di scattu) Curnutu di ncani fitenti, cadii e cadii ... ccu \nmi ripigghia oramai? ... Persu da casa sugnu ... l'omu cchiù \ntintu da Terra ...\n\nCICCUSiddu nun cci a finisci lu malu corpu ju tu dugnu \n\nCOLAEeeeh, comu no ... forza 'i ddocu ... damuci .. oramai cchiù \nnenti pozzu diri ... na guerra fici scuppiari ... poviru ...\n\nCICCU(lu cchiappa pi nvrazzu e lu fa ssittati) Malanova, zittiti. Arturu \npo' cuntinuari, a iddu ju cci penzu \n\nARTURU Unni\"era juntu \n\nNVECCHIU Ca Giobbi fu jittatu nta munnizza \n\nCOLADi sò mugghieri \n\nNVECCHIU(a chiddi o cantu) Nun cci rrinesci a starisi mutu\n\nARTURU Giobbi cu tuttu c'avia ddivintatu a schifezza dê schifezzi,\nngrasciatu e puzzulenti, da sò vucca mai na palora tinta \ncontru lu Signuri cci nesci. E datusi ca a simana avia passatu \nferma a Satana ....\n\nNVECCHIUFinarmenti \n\nCOLATempu cci voli ma lu Signuri quannu si cumminci ...\n\nARTURU ... e lu mminazza. Nun ti rrisicari di tuccallu nautra vota,\nmasinnò tinta ti finisci! Lu diavulu ca sapi ca lu Signuri siddu si siddìa tirrìbbili addiventa, vota tunnu e si nni va tortu tortu ca cuda 'n menzu i jammi. Lu Signuri di cursa parti ntî Giobbi, lu rimetti additta lu sanadi tutti i malatii e cci fa riaviri tuttu chiddu ca cci avia, figghi e na muggheri nova\n\nCOLAE chidda ca lu jittau nto munnizzaru \n\nARTURU Lu diavulu pa stizza fici moriri macari a idda\n\nCOLANa cosa bona picciò macari iddu a sapi fari \n\nNVECCHIUMegghiu ca mi nni vaju prima ca nautra guerra scoppia. \nBonanotti a tutti (e si nni va pinzannu passu passu siddu \ni sò sbinturi venunu o menu do Signuri)"
  },
  {
    "text": "ARTURU, Papa Giuvanni Paulu ll e Binidittu XVI\n\nARTURU(arriva no a passu sveltu, a passu veloci comu quannu avissi prescia e proseguiri ammeci si ferma di bottu unni cci su' i tri \"Ci\", l'Autori mancu a cuntallu, ju ... a mia nuddu mi scopri, lu distinu di l'alteregu chissu è) Bonasira (tutti cci \nrispunnunu, Cola no) E tu picchì nun mi saluti?\n\nCOLA(si firria di latu pi nun taliallu e a menza vuci cci dici) Ciau\n\nARTURUU sapiti c'annu fattu lu Papa?\n\nCOLAChi nutizzia! A ballari ora mi mettu \n\nCURRAUQuannu avi statu \n\nARTURUAntura, ntornu i sei e menza, nun l'atu ntisu i campani a festa\n\nCURRAUAaah, eccu picchì \n\nCOLAJu ancora tuttu stunatu sugnu \n\nARTURUMa nun è curpa dê campani ... com'è, nun mi pariti cuntenti\n\nCOLAChi nnicchi nacchi npapa\n\nCURRAU Mortu npapa si fa ncardinali, si sapi ca è ccussì \n\nCICCU Chiddu ca cunta è a comu risulta\n\nCURRAU A ccu annu fattu \n\nARTURU Antedescu\n\nCOLA Beddamatri \n\nARTURU Picchì stu beddamatri \n\nCOLA Chi è, un si po'?\n \nARTURU Nmutivu cci avi ssiri \n\nCOLA Chi mutivu. Siddu era talianu avissi dittu \"si sapia\",\n australianu \"unni lu ieru a piscari\", datusi ca è tedescu dicu\n\"beddamatri\" picchì accussì mi piaci ... e cuntu a tia nun ti\nnn'avi dari\n\nARTURU Facemuni a cruci (sa fa), m'avia scurdatu ca sì Cola lu ...\n\nAUTORI Maaaanzu ...\n\nCOLA E tu Arturu lu ...\n\nAUTORI Macari tu\n\nCURRAU Mancu tu mi pari cuntentu \n\nARTURU Stu Papa na delusioni eni. E delusi com'a mia a miliuna cci \nnn'è \n\nAUTORI E picchì \n\nARTURU È tuttu lu cuntrariu di Giuvanni Paulu ll. Lavatu lavatu è,\n scipitu, senza sucu e senza sali. Ha cumparutu nta \ntelevisioni e avi dittu quattru babbitutini \n\nCOLA Babbitutini! Atu ntisu mai ca npapa dici babbitutini?\n\nARTURU Ti dicu ca critinati dissi \n\nCURRAU Chi è ca dissi \n\nARTURU Quattru palori ca macari lu cchiù tintu parrinu do munnu \navissi pututu diri. Cosi senza senzu, senza sintimentu, ditti \nca vucca, no cu cori. Frasi fatti mparati a memoria ca i \nparrini cchiù gnuranti ripetunu a pappajaddu nti ogni \noccasioni \n\nCOLAAmu caputu, a tia nun t'annu piaciutu \n\nCURRAUDillu chi dissi \n\nARTURUDdoppu lu gran Papa Giuvanni Paulu II, i cardinali annu \nscigghiutua mia ca nenti mi sentu pi travagghiari nta vigna \ndo Signuri \n\nCOLABeddi sti palori! A mia m'annu piaciutu \n\nARTURUVih picciotti! Ora ca è Papa travagghia nta vigna do Signuri \n... e di cardinali unni travagghiava\n\nCOLANta muratura (tutti ridunu,macari quarchi spittaturi curiusu)\n\nARTURUCc'è chi chianciri no di ridiri. Taliati ca vi fazzu a \ntraduzzioni \n\nCOLAÈ tantu chiaru!\n\nARTURUA tia ti pari! Arricurditi ca i parrini anni e anni di studi cci \nannu nti spaddi, cchiossà di tutti nni sannu. I cchiù sperti \ntutti i trucchi du misteri s'annu nzignatu e su' capaci di \nmbrugghiari e sbrugghiari comu a iddi cci cummeni pi \nfarisi a raggiuni. I cchiù smaliziati su' chiddi ca di nichi \nannu trasutu 'n siminariu, com'a stu Papa novu. Chistu nun\ncci nn'avi spirienza di vita comu a Giuvanni Paulu II ca\n nzinu a vintitrì-vintiquattr'anni a pedi libbiru iva jennu.\n\nCICCU'N sustanza c'avissi dittu pi tia\n\nARTURUOra vi fazzu vidiri ju comu si fa a fari lu papa, ju nti libbra mi\nl'aiu mparatu. Chi su' tutti sti balletti, sti musichi, sti cantati, battuti di manu ... sti scampagnati! Quannu parru ju silenziu\ns'avi fari, tutti serii ata stari\n\nCOLAMa chi dici! Malalingua sì!\n\nARTURUComu ti dicu ju è. Chistu nun nni va circannu affettu e \nsimpatia, rispettu pritenni\n\nCOLAPi mia privinutu sì \n\nCURRAUCertu ca com'a chiddu un cci po' ssiri nnè ora nnè mai, mai \ne poi mai\n\nARTURUDi unni cci aviss'a firriari \n\nGIUVANNI PAULU II\n\nCURRAUChiddu comu Papa origginali avi statu \n\nARTURUGiusta a palora! Ha statu lu primu a mettiri pedi nti na \nsinagoga e parrari di paru e paru cu l'ebbrei, lu primu a trasiri \nnti na moschea e parrari di amicu cu i mussurmani, a \nchiamari i capi di tutti i riliggioni do munnu a Assisi e \nprigari nzemmula pa paci, a riuniri ora cca ora dda i \npicciotti di tuttu lu munnu, a dumannari pirdunu pi tutti i \ncosi tinti ca la Chiesa avi fattu nti seculi e avi viaggiatu pi \narmenu tri papi. Nto munnu unnegghiè avi statu e s'avi\nddivirtutu a strummintari cosi novi\n\nCOLAChistu pi fari na cosa nova nta luna aviss'a jiri\n\nARTURUI picciotti santu a l'istanti lu vonnu \n\nCURRAUCertu ca mischinu nni vitti peni! Trasi e nesci du spitali \nfacia\n\nCOLAPi mia a curpa dê sò malanni ccu cci sparò cci l'avi. Chi \nmali cci avia fattu! Cci scummettu ca mancu lu canuscìa\n\nARTURUC'era ccu lu canuscìa bonu, ccu sapia lu dannu ca cci putia \nprocurari ... ca poi pu veru cci procurò\n\nCOLAAllura fu mannatu \n\nARTURUCertu! Un killer è \n\nCOLAVidi chi cosi! E ccu fu?\n\nARTURUCa chiddi dê pajisi cumunisti \n\nCOLAE picchì \n\nARTURUCcu è ca fu a fari scumpariri lu comunismu di l'Europa\n\nCOLADici c'avi statu iddu \n\nARTURUE ccu masinnò \n\nCURRAUFammi capiri. Sta genti ca dici, scantannusi ca facia cadiri \nlu cumunismu ...\n\nARTURUHa circatu di luvallu do menzu\n\nCOLAFigghi di ... A pulitica ... quant'è schifusa \n\nARTURUNun è a pulitica ca è tinta ma ccu a fa. Lu tintu spara, lu bonu \nvinci senza spargiri sangu \n\nCICCUPapa Giuvanni Paulu II pi mia lu cchiù megghiu pulìticu du \nmunnu avi statu \n\nCURRAUPiccatu i cosi tinti ca cci annu capitaru\n\nARTURUDi cotti e di crudi, prima e ddoppu di Papa. Di picciriddu cci \nmori a matri, nta picciuttanza prima lu frati appoi lu patri e si\nnn'app'a jiri a travagghiari pi campari. Fu mmistutu di ncamiu\ne s'avi vitti petri petri. Si cunta ca siddu nun era pi na\n signura, ca poi scumpari senza lassari tracci, cc'è ccu è \nsicuru ca era a Maronna, avissi murutu nto fossu unni \narrizzulau. Pi livari l'occasioni si nchiudi 'n siminariu e \nddoppu quattr'anni si nni nesci di parrinu. Divintatu Papa \nè firutu gravi, si rumpi na jamma, cci spunta lu tumuri, finisci \nnta segghia cu i roti, nun arrinesci cchiù a parrari, iddu ca \ncci avia na vuci schillanti e mastru era, di picciottu bravu a\nricitari era, nun si fida cchiù a gghiuttiri ... a rispirari. Cu \ntuttu a chissu nautru a Giobbi avi statu, pacinziusu, carmu,\npacificu, binidicennu sempri lu Signuri e a Maronna pi la \nquali avia na divuzzioni particulari. Dici ca vintiquattr'uri \nprima di moriri a Via Crucis si fici comu tutti i primi vinirddì \ndu misi. Nni vuliti ancora? Siddu nun è santu iddu, santi 'n \nparadisu nun cci nn'è (nto mentri lu nummuru di curiusi\n avi crisciutu)\n\nCURRAUSicunnu tia picchí cci appi tutti ssi malanni\n\nARTURUJu mi figuru ca lu Papa na vota ca trasi 'n paradisu sta \ndumanna ô Signuri cci a fa e cu iddu discuti \n\nCOLACci scummettu ca cuntu e raggiuni voli \n\nCURRAUParramuni chiaru, disgrazzi e malanni cchiossà do \nsuperchiu annu statu \n\nARTURUU Signuri si difenni cu argumenti saputi e risaputi, zzoè \"Ju\nnun mi mmiscu mai nta vita di viventi, Ju sta regula m'aiu \ndatu, ô massimu massimu cci dugnu a forza di suppurtalli\"\nJu pi mia dicu ca lu Signuri fa finta di nun sapiri ca a \nMaronna e i santi scinnunu e acchhianunu di cuntinuu nta \nterra, pi mia, replicu, talia a nautra banna pi nun vidiri \nquannu sa fannu 'i cursa a scinniri nta Terra. Pu Signuri \ntuttu chiddu ca l'omu fa, sfa o nun fa, nun è mai miritu o\ncurpa sò. 'Tu avi statu bravu\" - finisci lu Signuri - \"avi fattu \nchiddu ca Ju spirava. Di Papa facisti cadiri lu cumunismu \nc'avia ddivintatu cchiù peggiu di mmecchiu dementi, senza \nidee, senza nzignari cchiù nenti. A parti tò bona avi sapisti\nfari, arripositi, goditi a pinzioni pi l'eternità e nun cci pinzari \ncchiù \n\nCOLAMusca e canciamu. 'N palori poviri statti muttu e nun mi \nncuitari \n\ncuntinua"
  },
  {
    "text": "Lu SFOGU DI COLA \n\nA stu puntu l'Autori cunta a riazzioni di Cola ô trattamentu sgarbatu spicciu senza ducazzioni di Currau. Lu fa nti na manera banali tipica di ccu nun sapi di chi cosa scrivi.\n\nJu ammeci m'aiu addivirtutu a farici diri a Cola i sprissioni cchiù fantasiusi e spiritusi ca cci aiu sintutu diri ê mugghieri quannu si sfogunu.\n\nCerti voti cci nesciunu accussì arrinisciuti ca macari iddi scattiunu a ridiri e ddoppu ca s'annu lavatu lu stomacu nta casa torna a paci\n\nOra videmu chi dici Cola \n\nCOLAPicchì mi tratti di sta sorti 'i manera ... accussì tinta ... chi t'aiu fattu ... tu pî mia sì lu miu cugnatu prifirutu ...\n\nCICCU E quantu cugnati cci avi \n\nCOLANca unu \n\nCICCUDici ca è lu prifirutu \n\nAUTORIQuantu ziti cci avi \n\nCURRAU Giustu ... tu, a tia tu ... taliami a mia nti l'occhi ... tu ... tu ziti tu \nquantu nn'avi\n\nCOLAVuiautri a mbrugghiarimi mi vuliti purtari. È na palora ca si \ndici ... accussì ... tantuper ...\n\nCICCU Tanti di ddi voti na palora ditta tantuper a viritati ammuccia \n\nCOLANun cci dari cuntu cugnateddu ...\n\nCURRAU Nun mi chiamari cugnatu. Ju a me soru un cci a dugnu a un \nscarafuni com'a tia \n\nCOLA(ddoppu ca l'avi taliatu pi nbeddu pezzu pi scupriri siddu \nbabbia, scoppia di bottu comu a Mungibbeddu quannnu\n macari iddu si voli sfugari) Tutti appattati siti, chista è a viritati. Va pigghiati cu mia ca sugnu lu cchiù nicu da cumpagnìa ... ma ju l'ossa abbagnati nto sali vi fazzu manciari ... cu mia v'atu misu ...i pinni cci pizzati... nautra vota mancu a pidati vi dugnu a manciari ... picchì spisa persa siti ... chistu è lu ringrazziu, fati beni ê porci ... Cola sì un disgrazziatu a pedi lìbbiru di unni ti pigghiu e pigghiu ... malanova a tia ... pezzu di ngrasciatu ...anzi... lu nummuru unu dê ngrasciatu sì ... a prossima vota ... (metti lu pollici ntra lu mediu e l'ìnnici e fa spuntari a punta du jiritu) di cca affaccia lu monacu ... vu fazzu a vidiri ju ... ccu mi cci porta a mia ... nun era beddu cuetu ... un mi putia godiri a bedda pezza 'i furmagghiu ju sulu senza ingerimenti alieni ... luntanu di sti filosufi tuttu fumu e nenti arrustu ... ca quali, curnutu ca sugnu ... a me natura mmaliditta unn'è misa, mi\nporta sempri a pinzari pi l'autri ... Cola, sì ncurnutu, lu\nnummuru unu dê curnuti ... nun sì degnu di essiri nta sucità ...\ndi iri pedi pedi a l'anciulina ... i cani t'ann'a muzzicari ... ju mi \nsciriveddu e mi smiduddu pi fari lu beni e ricivu lu malu ... \ncauci nto darreri, pi nun diri culu, a tinchitè ... veru è c'avi fari \nlu beni e ti l'avi scurdari, lu malu e cci avi pinzari ma cca stamu \nesaggirannu Filumena Marturanu ... ma picchì ju povira \ncriatura mmaculata avi ssiri trattatu comu un strazzu vagnatu \n... avissi statu megghiu na cutiddata ... sangu nun mi nn'avissi sciutu ... tuttu acqua avissi ddivintatu ... povira vita jittata a \nl'abbentu ... di jornu e di notti a l'acqua e a lu ventu ... ju mi \nfazzu lu sangu acqua pi sti quattru manciuna a uffu \nmanciafrancu pani a tradimentu senza cuntari lu primusali ...\nnun cci pozzu pinzari ... poviru Cola, povira vita sacrificata di\nquannu nascisti nzinu a ora, oji cchiossà di ajeri e cchiù picca di dumani, c'avi vistu nzin'astura ... sagrifizzi a Diu bonu cchiù ... aaah, eccu, e pi ccu ... babb'ammaccatu curnutu \nsvinturatu amaru ... lu sagrifizziu tò a nenti avi sirvutu ... sti \nscarafuniatura nun sulu annu strangugghiatu a spisi tò ... cu\nsangu tò ... ma macari l'òmini saggi fannu ... di ssiri tintu e\nmalvaggiu ti ccusunu ... t'ann'a teniri ttaccatu cu deci ... chi\ndicu ... cu centu e milli cordi ... chi dicu ... cu miliuna di catini \n... fussi cosa di lassarivi moriri di fami ma ju vi giuru ca di oji\n... (a l'Autori) chi jornu è oji?\n\nAUTORIMartiddì\n\nCOLAQuantu nn'avemu\n\nAUTORIDicinnovi di aprili\n\nCOLAAppostu. Ju vi giuru ca a partiri di oji, martiddì dicinmovi \naprili dumila cincu (talia lu roggiu da chiesa) a l'ottu 'i sira, ju \nsuttascrittu Cola ecci ecci, ju pi tutti vuiautri unni siti e siti \nmortu e sippillutu sugnu ... ammen e ccussì sia (ddoppu na stizza di silenziu) ... e menu mali ca fu ntozzu di pani e \nnmuccuneddu di vinu ... e siddu avissi statu nfistinu ...\n matrimiiiiia ... comu Al Capone m'avissi finutu ... pigghiatu a\ncutiddati ... chi dicu ... a scupittati cu na scupetta a canni \nmuzzati ca sarebbi a lupara di bonarma ... ma chi dicu ...\nmitragghiatu avissi statu ... tatatata ... tetetete tititintu e malu \ncristianu ... tatatata ... ta jinchisti a panza porcu maiali ... e\ntetetete jinchitilla ancora cu stì cunfetti ... tatatata ... tetetete\ncurnutu assatanatu ... (si ssetta) ... matri mia, stancu sugnu \n\nA stu puntu succedi ca trasi 'n scena lu granni prutagunista, Arturu di Ruttasana, chiddu senza lu quali nenti si movi, lu muturi ca metti 'n motu tuttu lu cuntu. Ju appoi, a forma di alteregu m'aiu ddivirtutu a dari cchiù risaltu ê stuzziunamenti ca cu Cola si fannu di cuntinuu nzin'a quannu ... nun dicu nenti di cchiù \n\nAUTORIPicciotti, taliati cu sta vinennu \n\nCURRAU Artuuuuru\n\nCOLA Beddamatri! Ju mi nni scappu \n\nCICCU Nun è a tò jurnata oji!\n\ncuntinua"
  },
  {
    "text": "PRISINTAZZIONI \n\nPicciotti salutamu. Ju l'alteregu di l'Autori sugnu, 'n tiuria chiddu ca nun passa e nun cunta 'n pratica chiddu ca cci sistema i mpapocchi ca iddu mi duna cu na sprissioni di supirioritati.\n\nLu signurinu njornu, a primavera no avia trasutu anzi a Cannaluari semu, pricisu pricisu a San Valintinu, mi fa lu scherzu di prisintarimi un scartafazzu di ducentu paggini cu sti furmati palori \"vidi chi nni po' fari, ndramma 'n tri atti eni\" ma sicunnu mia mancu iddu sapi chi jè, cc'avi cumminatu.\n\nAccumenzu a liggirimillu ma a mità do primu attu sugnu ddaddà a riturnariccillu tantu sugnu siddijatu e sdilliniatu.\n\nMi fermu a tempu ppiro' picchì sacciu cu ccu cci aiu a chiffari, picchì cci canusciu a prosopopea, quantu è carricatu di marmillata e lu schifiu ca m'avissi fattu.\n\nCa testa a puzzuni accussì mu leggiu tuttu e mi nn'addugnu ca l'autri du' atti nun su' di jittari.\n\nVistu e cunsidiratu ca nun mi nni pozzu libbirari, sbuffannu comu na cafittera, mi armu di bona vuluntati, eliminu senza ripinzamenti e cumpassioni tuttu lu primu attu e tutti i dialughi strampalati ca cci su' a tutti banni e cci rializzu ncuntu cu tutti i sacramenti, dialugatu nti mumenti apprupiati, cu nprutagunista eccezziunali, Arturu di Ruttasana nzemmula cu i tri \"Ci\", Ciccu e Cola cu signor Currau.\n\nArturu pi ccu nun lu canusci o nun cci l'avi prisenti, è ddu picciottu ca cci avi a ntilliggenza e a fantasia di fari a transumanza comu vacchi e pecuri, nta stati 'n muntagna nti na rutta nto 'n vernu a mari nta vecchia tunnara. \n\nE ora cca cc'è lu cuntu.\n\nPROLUGU \n\nSemu nta chiazza do pajisi. È na chiazza cu tanti arburi a giru a giru di na funtana cu tanti jochi di acqua ca portunu friscura e alligrìa.\n\nSutta ogni arburu cci annu sistimatu na panchina ca a sicunna di comu lu suli firria è occupata o vacanti.\n\nNti na, a l'ummira pi furtuna, lu suli comunchi è nto calari,Ciccu e Cola cci su' ssittati e nto menzu cci annu na pezza 'i furmagghiu picurinu primusali jancu comu a nivi e ciaurusu comu l'acqua di rosi, unicu risiduu du primu attu finutu nto sicchiu da carta di jittari.\n\nNun vi cuntu comu si l'annu prucuratu picchì è na storia troppu longa ca nti na strata sbagghiata nni purtassi. Basta sapiri ca sta furma cc'è.\n\nCola avi tagghiatu na fedda granni a tipu fedda di torta ca cci duna a Ciccu e ora è mpignatu a tagghiariccinni na cchiù fina di na suletta\npi l'Autori, dda davanti additta, ca lu talia maravigghiatu a vucca aperta senza putiri mannarici na di tanti malidizzioni ca sapi, e nni sapi \ntanti, picchì senza ciatu avi rristatu, senza vuci tantu è scummurgiutu.\n\nLu mischinazzu, mentri ca a mia mi veni di ridiri, cu nmuccuni si gghiutti ddu velu 'i cipudda e penza a comu s'avi vinnicari. \n\nChi succedi? Mentri ca Cola si dispiaci ca dda spicialità gustusa si l'avi manciari senza pani e senza vinu, mancu a fallu apposta spunta lu signor Currau.\n\nCurrau, comu tutti sannu, e npicciottu giudizziusu ca si pigghia picca tempu pi qualegghiè sirvizziu ... siddu è luntanu di Cola, sò granni amicu ... e cugnatu pi junta.\n\nLu picciottu comu vidi i du' \"Ci\" si cci vvicina, di l'Autori nun si nn'adduna, ca sula ntinzioni di salutalli e scurriri ca cci avi purtari a sò matri npani di casa di nchilu beddu caudu caudu sciunnatu friscu friscu a l'ura a l'ura e a sò patri nlitru di vinu russu friscu da vutti.\n\nCola sapennu ca sò cugnatu è un liccu, ca nun si fida a rinunciarici ê cosi gustusi di manciari, arrinesci a farici scurdari nzoccu avia a fari dannucci na fedda di primusali.\n\nOra, comu tutti i siciliani origginali sannu, stu furmagghiu perdi a mitati du sò sapuri siddu nun veni accumpagnatu di pani di casa. Currau sulu p'avirini a cunfirma pigghia nmorsu di ddu pani ... e si nn'acchiana nto settimu celu.\n\nCola allura sfrutta l'estasi di l'amicu, rristatu senza senzi, e ca scusa di tagghiaricci na fedda di pani cu cuteddu ca iddu cci avi nti manu, trasi 'n pussessu di vastedda e buttigghia.\n\nGiustu giustu nti ddu pricisu mumentu da chiesa o cantu i campani azziccunu a sunari a festa, ovidivà pi quali cilibbrazzioni, e quannu i campani sonunu nti ssa manera mischinu ccu si cci trova 'i sutta, megghiu ca si nni scappa luntanu, i decibel ê stiddi arrivunu, cc'avi fari a discuteca! Siddu appoi a sunari su' tutti i campani du pajisi sulu nta campagna si trova paci.\n\nFu accussì ca ntra tutta dda cunfusioni, i quattru si manciunu menzu chilu di pani e si vivunu menzu litru di vinu. Sulu a fini du giuiusu scampaniu, saziu e suddisfattu, Currau si nn'adduna du misfattu e si dispera picchì nun sapi cu quali curagghiu s'avi prisintari dintra cu pani e vinu smizzati e sa scutta cu Cola ca di tricchiti o marracchiti tutti i voti nti guaji lu metti.\n\nCola, pa pena ca Currau cci fa, cci riala lu restu du primusali e cci cunsigghia di dariccillu a sò famigghia comu risarcimentu danni e di dirici a viritati ca zzoè iddu nun avi risistutu a tintazzioni di assapurari ddi spicialità a l'aria frisca du tramontu ca cci pareva lu mumentu cchiù apprupiatu pi tastalli e ca si senti accussì chinu ca pi sira nun mancia.\n\nCci cunsigghia puru di evitari di stari dintra pi armenu vintiquattr'uri picchì nsi sa mai comu sa penzunu, di dirici ca sta partennu pi na simana di travagghiu. Cu sta scusa, cuncludi, lu tempu scurri e quannu torni dintra a raggia cci avi finutu e a tò malafatta passa 'n cavalliria.\n\nCurrau, cu tuttu ca si senti curnutu e vastunatu, segue lu cunsigghiu e ddoppu deci minuti è di ritornu. Cola curri a cuntrullari siddu è tuttu sanu e cuntenti ma vidi ca è cchiù siddiatu 'i prima picchì dintra avi ntisu ciauru di spizzatinu unni iddu si diverti a spunzari pani a vuluntati senza taliari a quantitati ... e cci cunsigghia di starisi luntanu pi armenu vintiquattru misi picchì nun sapi comu s'avi po' pinzari"
  },
  {
    "text": "sesta scena \n\nP I R S Lu N A G G I \n\nI STISSI \n\nPASQUALINU (nto mentri ca Currau appoja nto tavulu viscotta 'i mènnula, turruni jancu, giuggiulena ca mennula, marmillata di cutugni, tutti sti cosi tagghiati a pezzi granni quantu du' jìdita) Unn'erumu junti?\n\nCLAUDIU Vulemu sapiri di Micheli cosa è venuto a fare \n\nDON MICHELI Vuiautri nun lu ...\n\nPINA (trasi purtannu nti na guantera na buttigghia di vitru travagghiatu china di vinu russu) Currau nta cridenza cc'è lu stissu tipu di bicchera, pigghili e jinchili di stu vinu prizziusu accussì ca i signori si ponnu abbagnari lu cannarozzo \n\nPASQUALINU Chistu sì ca cci vulia\n\nPINA Allistitivi a parrari. Aju priparatu mpanati e scacci, lu furnu sta jardennu, nta menz'ura è tuttu prontu. Tirativilli vuiautri i cunti (via)\n\nPASQUALINU Un ti pigghiari pena picchissu. Tu porta c'avi purtari comu lu sciunni, i mpanati caudi caudi si manciunu e nuiautri macari cu morsu nta vucca parramu \n\nCURRAU (pigghiannu i bicchera) Don Micheli lei ...\n\nPASQUALINU Vossia \n\nCURRAU ... vossia parrava \n\nDON MICHELI Vuiautri nun lu sapiti ma ju avi na vita ca cummattu pa Sicilia ...\n\nNUCCIU (taliannulu suspittusu) Accussì, zittu tu zittu ju ... senza ca nuddu nn'avi saputu mai nenti \n\nDON MICHELI Ncristianu risirvatu sugnu \n\nFABBIU Vero, ora che ci penso, di lui niente si sa\n\nDON MICHELI Cci criditi o no, ju aiu parratu cu nmari di pulìtici riggiunali e nazziunali ma nun aiu cunchiudutu mai nenti. Vuiautri stasira m'atu graputu l'occhi e a menti. Nun è do jautu ca a rifurma, lu canciamentu avi viniri ma do vasciu, do populu \n\nFABBIU Se permetti, non sono d'accordo. In chesto modo la lingua siciliana può prenniri na strada completamente sbagghiata\n\nCLAUDIU È necessario stabiliri regole precise ...\n\nDON MICHELI Ju pi mia dicu ca nun è lu sistema giustu \n\nCURRAU (mentri ca mministra lu vinu) Don Micheli vossia cridi nta Sicilia nnipinnenti?\n\nDON MICHELI Ju pi mia sugnu cummintu ca nun è di nnipinnenza ca s'avi parrari ma di autunumìa vera, china, cumpleta ... accussì com'è a Catalogna \n\nPASQUALINU Ju sacciu ca ddocu lu catalanu è a lingua ufficiali e lu spagnolu a secunna lingua ... no a riversa comu cca. Mi ricordu ca c'era nprisidenti ca macari ca era nta televisioni spagnola parrava catalanu, lu ntrèppiti c'era ca traducia ntô spagnolu nzoccu iddu dicia. Chissu era ncristianu!\n\nDON MICHELI Comu a Catalogna, penzu, avi pigghiatu nsignamentu di chiddu ca cci successi a Sicilia, e pi subbitu s'avi tutilatu, nuiautri ora am'a pigghiari nsignamentu di idda, di comu idda avi rrinisciitu avi sarvari a sò parrata\n\nNUCCIU Chi s'aviss'a fari secunnu tia?\n\nDON MICHELI A Riggioni aviss'a dichiarari lu sicilianu prima lingua da Sicilia ...\n\nPASQUALINU Cosa ca i nostri puliticanti avissiru duvutu fari nto quarantasei \n\nCLAUDIU Lu facemu ora \n\nNUCCIU Ddoppu ottantanni?\n\nCURRAU Ddoppu ca nn'ànnu fattu affruntari siddu si parrava sicilianu?\n\nCLAUDIU Megghiu tardu ca mai\n\nDON MICHELI Ora comu ora nun si po', ju nun cci aiu rrinisciitu! Nta Riggioni cci su' pulìtici ca mmeci di pinzari a Sicilia serbunu i patruna ca cci annu a Roma \n\nFABBIU Abbiamo li mani legati \n\nCLAUDIU Manu e pedi, avi diri \n\nDON MICHELI Lassamuci stuccari lu coddu unni vonnu iddi e pinzamu a chiddu ca nuiautri am'a fari ora, pi subbitu, senza perdiri tempu ammatula, a chiacchirari comu cummari di curtigghiu.\n\nNUCCIU Zzoè?\n\nDON MICHELI Tu cci avi pirmittutu a Currau di parrari sicilianu quannu veni ntirrugatu ... chissa è a strata giusta\n\nCLAUDIU Ti dò ragione \n\nNUCCIU Macari ju. Di sti piccole iniziative s'avi ccuminciari\n\nFABBIU Cammiari i momi a vie piazze e città ...\n\nCLAUDIU ... insegne di bar, botteghe, negozi ...\n\nCURRAU ... scoli ... I jurnala putìssiru scriviri 'n sicilianu, nun dicu tuttu lu jurnali ma quarchi articulu lu putissiru fari ...\n\nCLAUDIU Scriviri libbra 'n sicilianu ... \n\nNUCCIU Fari pubblicità 'n sicilianu ...\n\nCLAUDIU ... di prodotti siciliani \n\nFABBIU Queste sono cose fattibbilissime ...\n\nDON MICHELI Sugnu d'accordu, ma nun cumplicamuci troppu a vita.\nAccamora lassamu stari i cosi comu su', canciamu i cosi alleggiu alleggiu, spinsiratamenti, senza custrinciri a nuddu. \n\nPASQUALINU Pi mia a cosa cchiù mportanti eni ncuragghiari a jenti a parrari sicilianu unnegghiè ...\n\nCLAUDIU ... nti bar, nti putii, nigozzi ...\n\nNUCCIU ... supermircati ...\n\nFABBIU Per strada ...\n\nPASQUALINU Zittiti tu ... scuraggiari nni fa' (tutti arridunu)\n\nDON MICHELI Chissu s'avi fari! E nautra cosa putemu fari. Ncaricari pirsuni, suprattuttu studenti, di iri jennu cu cellulari prontu pi arriggistrari palori frasi particulari sintuti pedi pedi \n\nNUCCIU Chista è na pinzata di stralussu! Appoi sti palori e frasi si mannunu ô ncentru raccolta ... \n\nPASQUALINU Stu centru nun esisti \n\nNUCCIU Lu facemu \n\nPASQUALINU Ca vucca!\n\nNUCCIU Tu chi cci sta' a fari?\n\nCLAUDIU Ncagghiasti!\n\nDON MICHELI Nun pigghiamu nizziativi di pettu, nun nni facemu n'ossissioni. A sta biniditta parrata lassamuci fari a sò strata ...\n\nsettima scena \n\nP I R S Lu N A G G I \n\nI STISSI e PINA \n\nPINA trasi purtannu na mpanata ca fuma ancora, bedda cauda cauda, sciunnata a l'ura a l'ura) Signori, basta parlari. Currau i piatta \n\nNUCCIU Signura quantu disturbu \n\nPINA Ca quali! Pi mia npiaciri avi statu \n\nCURRAU Chi fa fari na bommula vacanti!\n\nFABBIU Stavolta lei mancia cu noi \n\nCLAUDIU e NUCCIU Giustu \n\nDON MICHELI Chi è nun voli?\n\nPINA Chi diciti! Affruntari mi vuliti fari?\n\nDON MICHELI Allura ju mi nni vaju \n\nL' autri tri Ju macari \n\nPASQUALINU A mpanata cu i patati a facisti?\n\nPINA Davanti a l'occhi cci l'avi\n\nPASQUALINU Picciotti vi nni putiti ìri \n\nCURRAU (scannalizzari) Papàaa ...\n\nPINA Nun cci fari casu, babbia\n\nCURRAU Babbia! Davanzi a na mpanata di patati a nuddu talia \n\nPINA Quantu sì babbu!\n\nPASQUALINU (a Pina) Tu assettiti cca cu mìa, basta travagghiari (a Currau) e tu pigghia lu restu. Ê piatta cci penzu ju\n\nDON MICHELI Currau vegnu macari ju, ju massaru sugnu \n\nNUCCIU E nuiautri pigghiamu i piatta. Susitivi picciotti (Claudiu e Fabbiu si susunu mentri cala lu sipariu)\n\nF I N I"
  },
  {
    "text": "terza scena \n\nP I R S Lu N A G G I \n\nI STISSI e PINA \n\nPINA (grapi a porta ddu tantu pi farici passari a testa, parra alleggiu)\nCc'è Don Micheli ...\n\nPASQUALINU Trasi ... e nchiudi ssa porta (Pina trasi) Cc'avi dittu \n\nPINA Surdu addivintasti? Cc'è Don Micheli ... lu ... lu ... m'avete caputo \n lu fazzo trasiri ?\n\nPASQUALINU Nca certu! A me casa i porti pi tutti su' aperti (l'autri si talianu nti facci maravigghiati)\n\nPINA Cuntenti tu ... vuiautri. signori che dicete?\n\nCLAUDIU Signura lu patruni di casa iddu è \n\nPINA Allura lu fazzu trasiri? Cuntenti vuiautri cuntenti tutti (via)\n\nquarta scena \n\nP I R S Lu N A G G I \n\nI STISSI menu Pina \n\nNUCCIU Chi voli chistu cca ora?\n\nCLAUDIU Senza scassarini i baddi nun cci sa' stari \n\nFABBIU Per essiri qua a chest'ora deve averci seguito\n\nPINA (grapi a porta e cu ntonu ... scucevuli ... tanticchedda scurtisi) Trasissi (ntra di idda) E semu a setti ... a limiti semu (Don Micheli trasi e idda nchiudi a porta)\n\nNUCCIU Cosa ti porta chi?\n\nFABBIU Come hai fatto a trovarci?\n\nDON MICHELI (ccu nsurrisu vrigugnuseddu ... lu cappeddu nti manu ... si vidi ca è nti spini ... ca fa cirimonii ... Cu tuttu ca cerca di mmucciallu si vidi di comu firria lu cappeddu ca è 'n confusioni. Parra talianu) Io ... ecco ... vogghio dire ... lu fatto è ... vi aiu seguito ... insomma eccomi qua ... a disposizione ...\n\nFABBIU A disposizione di che cosa \n\nDON MICHELI No ... ecco ... dopo ...\n\nCLAUDIU Se sei venuto ...\n\nPASQUALINU Alt ... stop ... ferma lu jocu. Chista è a me casa, nun semu o circulu, cca ju cumannu e ju l'ospiti cu rispettu i trattu. Don Micheli parrassi senza suggizzioni \n\nDON MICHELI Posso parlari siciliano?\n\nPASQUALINU A me casa a lingua ufficiali ricanusciuta e pirmittuta lu sicilianu eni (talia prima a Currau appoi a Fabbiu e si mussia tuttu) cu quarchi sbinturata eccezzioni. Ccu parra sicilianu pi tri voti è bimminutu. Parrassi \n\nNUCCIU Tu lu sicilianu nun lu parri\n\nDON MICHELI Ccu tu dissi, picca mi canusci ... mi canusciti \n\nFABBIU Ti conosciamo per come ti sei fatto conosciri \n\nCLAUDIU Ehi, pi daveru 'n sicilianu avi parratu \n\nDON MICHELI Fabbiu raggiuni cci avi ma ora ddoppu chiddu ca ntisi nta riunioni mi vogghiu fari canusciri pi chiddu ca sugnu nta rialitati (tutti si talianu attorna nti facci cu maravigghia) \n\nNUCCIU Tu allura sì di chiddi ca s'affruntunu di ssiri siciliani e parrari a nostra lingua \n\nDON MICHELI No no, nun è chistioni di affruntu. Fora do nostru giru, ju sicilianu parru. Ju unu do populinu sugnu e cci aiu a chiffari cu braccianti e opirai ca lu sicilianu lu capisciunu megghiu do talianu, nun frichentu duttura e prufissura comu faciti vuiautri \n\nNUCCIU Chista ta putiutu sparagnari \n\nDON MICHELI Raggiuni cci avi ... usanza vecchia ... m'avi scusari ... pirdunanza dumannu ...\n\nPASQUALINU Chista è vista!\n\nNUCCIU Don Micheli ca dumanna scusa e pirdunanza!\n\nCLAUDIU Non ci posso crediri \n\nFABBIU Se non l'avessi sentito cu li mie orechie non ci crederei \n\nDON MICHELI Ju pu pristiggiu lu facia. Mi paria ca parrannu talianu a jenti di mia cchiù cunsidirazzioni avissi avutu, cchiossà m'avissi rispittatu ... ma ora aiu canciatu opinioni. Nun è cu talianu ca s'accanza pristiggiu rispettu e riputazzioni ma ca bona cunnutta \n\nPASQUALINU Basta chiaiti, ô fattu nostru \n\nCURRAU Don Micheli si ssittassi \n\nTUTTI (mentri ca Don Micheli pigghia na seggia e si ssetta) Eeeeeh?\n\nDON MICHELI Chi succedi, seggia sbagghiai \n\nPASQUALINU Ca quali! Ssi palori di Currau ddoppu anni e anni dî talianu i primi ca dici nta sò lingua matri su' \n\nCURRAU Siddu Don Micheli lu fa macari ju lu fazzu \n\nPASQUALINU Diu sia ludatu e ringrazziatu, na spina do cori m'avi livatu \n\nNUCCIU (a Currau) Tu, ju a tia dumani ti nterrugu e tu 'n sicilianu avi rispunniri, mi capisti?\n\nCURRAU Ê sò cumanni prufissù\n\nFABBIU Questa è la serata di li sorprese \n\nNUCCIU Ammanchi sulu tu \n\nCLAUDIU Tannu po' stari friscu \n\nFABBIU Con lu tempo anch'io ...\n\nNUCCIU Macari Ju\n\nFABBIU ... macari ju parlerò la vostra ... a nostra lingua \n\nTUTTI Evviva!\n\nchinta scena \n\nP I R S Lu N A G G I \n\nI STISSI e PINA \n\nPINA (tuppulia)\n\nPASQUALINU Arreri cca eni \n\nPINA (di fora) Pozzo trasiri?\n\nPASQUALINU A nuda semu \n\nPINA (grapi a porta a filazza e metti a testa dintra) Scusati ...\n\nPASQUALINU Trasi e parra comu na cristiana mparata \n\nPINA (a porta a grapi tutta e trasi) Voleva sapiri siddu i signori hanno di bisogno di quarchi cosa ... Don Michele ...\n\nPASQUALINU Nenti nni serbi \n\nPINA Parlo ê signori no a tia. \n\nPASQUALINU Lu patruni 'i casa ju sugnu \n\nPINA Nenti cci offristi ... a Don Micheli ...\n\nFABBIU Signora non se la prenna a male, non siamo qua per na visita di cortesia \n\nPINA Che cci trasi, a casa mia sete ... chinni perciò ospiti sete \n\nPASQUALINU Lu sa ca tò figghiu anzi me figghiu attorna sicilianu parra \n\nPINA Chi nutizzia tinta beddamatri!\n\nPASQUALINU Ti nni isti finarmenti \n\nPINA Ju vulìa diri ca ca vucca aduci megghio si parla \n\nPASQUALINU Cci a finisci \n\nPINA Un viscutteddo ... un turroncino ... a cubbaita ... a cotognata ...\nchi sò ...\n\nPASQUALINU A musica si misi \n\nPINA ... tutti cosi fatti di mia propia \n\nNUCCIU Signura i baffi nni stamu alliccannu ma ...\n\nPINA Currau grapi lu buffè, pigghia nzoccu cc'è. Ju portu lu vinu ... Don Michele voli lu cafè \n\nPASQUALINU A st'urariu? Porta lu vinu, va \n\nPINA Vadu e vegnu. Currau fa chi ti dissi (via)\n\ncuntinua"
  },
  {
    "text": "terzu attu\n\nA scena è a stissa do secunnu attu \n\n prima scena\n\n P I R S Lu N A G G I \n\nPASQUALINU \n\nCURRAU \n\nPINA\n\nCURRAU (trasi siddiatu e sbatti na pocu di fogghi supra lu tavulu)\n\nPINA (assittata ca travagghia cu l'uncinettu, sempri cu faudali e fazzulettu 'n testa, s'addhizza scantata) Chi modi! Accussì m'avi fari scantari? Ccu t'avi nzignatu sta ducazzioni? Tò patri, cci scumettu ... cosa sò eni \n\nCURRAU (senza darici cuntu) Io lu sapevo che sarebbe finita così!\n\nPASQUALINU (trasi subbitu appressu) Ju macari ma lu stissu sugnu cuntenti (si ssetta nta seggia di Pina)\n\nCURRAU Di che cosa? La conferenza è stata un fallimento \n\nPina Picchissu sì siddiatu?\n\nPASQUALINU (a Pina) Cci a finisci? (a Currau) A tia ti pari! Pi sti cosi tempu cci voli. Lu forti è accuminzarici, lu restu di sulu veni, alleggiu alleggiu ma veni \n\nCURRAU Campa cavallo \n\nPASQUALINU A genti pi diggiriri na novità com'a chista di tempu avi bisognu \n\nCURRAU Papà, chesta battagghia è persa in partenza, non risolverai niente. Ai vecchi per un motivo a li giovani per un altro ...\n\nPASQUALINU E a chiddi di menz'età?\n\nCURRAU Non scherzari ... a nessuno interessa la Sicilia innipennente \n\nPASQUALINU Nun sugnu d'accordiu, pi mia sbagghiatu sì. È facili ammeci ca nun cci amu llustratu currittissimamenti a mpurtanza di sta nnipinnenza \n\nCURRAU Noi giovani siamo cresciuti ni ll'Unione Europea. Siamo italiani ma europei a nessuno importa di essiri siciliano \n\nPASQUALINU Ora dicisti na sacrusanta viritati. (si senti tuppuliari nto purtuni 'i casa) Pina, talia ccu è... (Pina va) Nuddu prova rigugghiu ... \n\nCURRAU Eeeeh! Questa parola mi è nuova \n\nPASQUALINU Orgogghiu ... accuminzannu di tìa propia ... nuddu si senti rigugghiusu ... \n\nPINA S'accomodasdiru (trasunu Claudiu Nucciu e Fabbiu) Unu dui e tri ... tri nuiautri sei ... cci a fazzu (nchiudi a porta e si nni va)\n\nsecunna scena \n\nP I R S Lu N A G G I \n\nPASQUALINU \n\nCURRAU \n\nNUCCIU \n\nFABBIU \n\nCLAUDIU \n\nNUCCIU (trasennu) Siddu rigugghiusu veni a diri \"orgogghioso\" sugnu d'accordu cu tìa \n\nPASQUALINU Chista è vista! A strata vi mparastivu?\n\nFABBIU (surprisu, ma maravigghiatu) Oh! Se vuoi ce ne anniamo...\n\nCLAUDIU Abbiamo pensato ...\n\nPASQUALINU (facennici nzinca nti seggi) Assittativi ... nun parrati ammatula \n\nCLAUDIU (pigghiannu na seggia) Dobbiamo risvegghiari in tutti l'amor patrio ... come si suol dire \n\nPASQUALINU Parrannu talianu?\n\nFABBIU Non sarà facile! Sono tutti ...\n\nPASQUALINU Siti tutti ...\n\nFABBIU ... orgogghiosi di essiri italiani. La nazionale di calcio ... \n\nNUCCIU Lassa stari lu palluni \n\nCURRAU Io sono di la stessa opinione di lu signor Fabio \n\nPASQUALINU Ju mi staju addunannu ca cca un si tratta cchiù di arrisbigghiamentu e mancu di rinascimentu ma di nascimento. Cca a sta jenti senza patria e amuri si cci avi ncasari ... ncarcari bonu pi bonu cu cavigghi e cavigghiuna, nta midudda e nto cori, a tutti pari pari senza livariccinni unu, l'amuri pi sta terra senza paraguni, lu ricogghiu di ssiri siciliani, lu preju di avirici nasciutu. Ann'a capiri nzoccu ven'a dìri ssiri siciliani, fari parti do populu di Sicilia \n\nNUCCIU Vuliti vidiri ca nzertu chi s'avi fari?\n\nCLAUDIU Sentiamo \n\nPASQUALINU Sintemu \n\nCLAUDIU Giustu ... sintemu \n\nNUCCIU Pi prima ntra nuiautri s'avi parrari sicilianu \n\nFABBIU Chi lu sa! Io no di certo \n\nCLAUDIU Juquarchi parola \n\nPASQUALINU Palora \n\nCURRAU Io potrei ma non vogghio \n\nPASQUALINU Lu sconza jocu \n\nNUCCIU Nn'ama bbituari a fallu pi putillu parrari cu l'autri (a Fabbiu)\nTu accumenza cu \"Ju\" ammeci di \"io\"\n\nPASQUALINU Ca \"j\" longa \n\nFABBIU Ju! Suona strano sulla mia bocca \n\nPASQUALINU Oh Beddamatri! \"Ju\" stranu cci pari! Usa \"jò\" .. \"jeu\" sempri ca \"j\" longa \n\nFABBIU \"Ju\" mi piace di più \n\nNUCCIU E usa macari l'artìculi \"lu\" \"a\" e \"i\"\n\nFABBIU Non esaggeriamo, un passo a la volta\n\nCLAUDIU Spiritisu\n\nPASQUALINU A pinzata di Nucciu è bona ma fora strata nni porta ...a mia mi nteressa ...\n\nNUCCIU Pasqualinu statti carmu ... (a l'autri) Appoi ama fari canusciri a tutti a nostra storia \n\nPASQUALINU Bravu! S'avi spubblicari chiddu c'amu statu \n\nFABBIU Così suscitiamo in tutti l'orgogghio ...\n\nNUCCIU Ricogghiu \n\nFABBIU ... di essiri siciliani\n\nCLAUDIU Sì, ma no in italiano come fai tu \n\nNUCCIU E tu macari \n\nCLAUDIU Veru! Lu fattu è ca nun è facili \n\nNUCCIU S'avi pinzari 'n sicilianu \n\nPASQUALINU Avissivu duvutu diri accussì \"di sta manera ispiramu nti tutti lu ricogghiu di ssiri siciliani\", unu ... dui, \"sì, ma no talianu comu sta facennu tu\" ... accussì pirò a nnipinnenza da Sicilia va a farisi futtiri \n\nCURRAU Te l'aiu detto che non è più lu caso \n\nPASQUALINU Cu picciotti traditura com'a tia pi forza \n\nFABBIU Pasqualino astuta ...\n\nNUCCIU Cc'avi stutari, nun cci nn'è luci \n\nPASQUALINU Luci no ma focu addumatu sì \n\nCLAUDIU Parla come t'avi fatto tua madre \n\nFABBIU Volevo dire \"ascolta\"\n\nNUCCIU Ascuta ... nun fari lu filosufu comu ti piaci sempri fari \n\nPASQUALINU Vuiautri quattru viniti a scola nti mia ca vi mparu storia e sicilianu \n\nNUCCIU Chista è nautra granni pinzata! Ogni sira c'incontriamo ni la saletta di lu circolo e tu e io insegniamo a chesti tre ...\n\nPASQUALINU Persi semu \n\nNUCCIU ... e se c'è qualche altro orfaneddu bisugnusu non lu buttiamo fuori \n\nPASQUALINU 'N cianu\n\nNUCCIU ... chi nni penzi?\n\nPASQUALINU Penzu ca ê favi stamu jennu a finiri \n\nFABBIU Cioè?\n\nPASQUALINU Si dici \"chi ven'a dìri\" o \"zzoè\"\n\nCLAUDIU Picciotti chesta è la prima lezione di sicilianu, nta storia passa, storica addiventa \n\nNUCCIU Talè chi facemu. Tu a canusci bona a storia di Sicilia?\n\nPASQUALINU A canusciu da latata nostra \n\nCLAUDIU Certu, loggicu ...\n\nNUCCIU ... di quali latata masinnò?\n\nCLAUDIU Questo a noi serve\n\nFABBIU I fatti si raccontano così come li vediamo \n\nCURRAU È poco scientifico \n\nNUCCIU Currau, a nudda banna a storia è neutra \n\nPASQUALINU Siddu è accussì pi mia va beni \n\nNUCCIU Tu cunti e io traduco chello che loro non capiscono\n\nPASQUALINU Tornu e replicu ca persi semu (tutti ridono)\n\nFABBIU (a Nucciu) Hai parlato come parlo io, in italiano \n\nNUCCIU Nooo! Si vidi ca macari a mia serbi sta scola \n\nCLAUDIU Picciotti, in chiacchiiri nni stamu perdenno \n\nPASQUALINU Beddamatri chi lingua ... comu parri tintu!\n\nCURRAU Papà, lu signor Fabio aveva qualcosa da dire \n\nPASQUALINU Cci a finisci cu stu talianu? Ogni vota ca grapi vucca lu me cori 'n terra scattìa \n\nCURRAU Papà, io a scuola vado e a scuola l'italiano è obbligatorio altrimenti mi bocciano ... vero professore?\n\nNUCCIU Sì, certu ... ma ...\n\nFABBIU Ecco cosa si può fare! Fare entrari lu siciliano a scuola come seconna lingua \n\nPASQUALINU Chi pinzata strèusa ... strammata! Lu munnu a riversa s'avi vutatu! Lu beddu sicilianu, a matri do talianu c'avviss'a ssiri a prima lingua, a nostra matri lingua, arridduciutu a fari di tinta cumparsa. Siddu a Sicilia fussi nnipinnenti ...\n\nNUCCIU E torna parrinu e sciuscia!\n \nFABBIU Pasqualino ascuta (talia a tutti surridennu comu pi dirici \"sugnu bravu, veru?\") È ni ll'ordine naturale di li faccenne umane ...\n\nPASQUALINU A tia biddicciu vidi ca 'n cianu ti bbuccu \n\nCURRAU Papà, non ti scordari che è ospite a casa tua\n\nPASQUALINU Propia picchissu ...\n\nCURRAU E la tua ospitalità? Dici sempre che l'ospite è sacro!\n\nPASQUALINU Accussì m'avi ssuppari i discursa di nfilosufu di strapazzu?\n\nCURRAU (cu tonu di rimproviru) Papàaa ...\n\nNUCCIU Lassa stari Currau ... Sentimi a mia allura. Lu capisci che di punto in bianco all'improvviso ...\n\nPASQUALINU A ntrasatta ... e parra sicilianu \n\nNUCCIU ... un si po' aviri a Sicilia nnipinnenti?\n \nPASQUALINU E a littra?\n\nTutti Scordatela \n\nPASQUALINU Amu rrivatu unn'avim'a jiri. A mia nun mi futtiti, nun mi cci pigghiati pi fissa. Dicitimillu nta facci ca lu me sonnu pi vuiautri nun si po' abbirari e ju mi cercu ...\n\nCLAUDIU No, chistu no. Lu tuo sogno è anche nostro ora, è realizzabile\n\nFABBIU Dobbiamo cammiari solo strategia \n\nNUCCIU S'avi canciari strata \n\nCLAUDIU Ci vuole na strategia nuova, nuove tattiche \n\nFABBIU È un problema da non prenniri di petto \n\nNUCCIU Si cci avi jiri pi vii traversi \n\nPASQUALINU Ven'a dìri pi via pulìtica?\n\nCLAUDIU Propiamenti \n\nPASQUALINU Nun è cosa mia. A mia drittu pi drittu mi piaci pigghiari \n\nCLAUDIU Nti stu casu è controproducente \n\nPASQUALINU A mia lu sonnu mi stati scippannu! Accussì ju pi vuiautri nun passu e mancu cuntu, bisognu di mia nun cci nn'aviti cchiù \n\nNUCCIU No, tu lu pernu mastru sì \n\nCLAUDIU Senza di tia nenti facemu \n\nFABBIU Non sapremmo annari avanti. Tu sei siciliano in tutto e per tutto \n\nCURRAU Purtroppo \n\nNUCCIU Currau, nti stu casu, pi nzoccu vulemu fari avemu bisognu di nsicilianu cummintu ô centu pi centu ...\n\nPASQUALINU Ô milli pi milli, sicilianu scurciatu fin'a l'ossu \n\nFABBIU Io ... Ju conosco un vecchio che parla in dialetto ...\n\nPASQUALINU Di quali dialettu sta parrannu \n\nNUCCIU Pasqualinu un ti caudiari ... e tu un ti scurdari ca lu sicilianu è na lingua comu l'italianu \n\nCLAUDIU Currau te ne accorgi a cosa serve tuo pariri?\n\nNUCCIU A mia macari m'avia sfuggitu sta pricisazzioni \n\nFABBIU Ju volevo dire che chesto vecchio non riesco a capirlo così come capisco Pasqualino \n\nPASQUALINU Si vidi ca iddu parra lu sicilianu di centanni narrè. Ju l'aiu persu stannu 'n menzu a vuiàutri. Ora parru nsicilianu mmastardutu. M'aiu scurdatu palori e ditti antichi ... e com'a mia ncaforu cci nn'è \n\nCURRAU Lu 90% di li giovani di la mia generazione parla un linguaggiu misto, più che siciliano italianizzato è italiano sicilianizzato\n\nNUCCIU Poviru di palori. Lu sacciu comu parra. Per esprimiri un concetto fa acrobazie cu chei pochi vocaboli che conosce\n\nPASQUALINU Beddamatri unn'amu rrivatu!\n\nFABBIU Pasqualino non te la prenniri! Tutte li lingue hanno lu stesso destino ... e non solo. Ogni cosa umana è soggetta a un continuo rinnovamento. È ni la natura di li faccenne umane, niete resta immutabile, eterno. Nessuno può farci niente \n\nPASQUALINU Cca cci vulissi ssu vecchiu ca tu nun capisci \n\nFABBIU No, non credo sia la soluzione migghiore \n\nCLAUDIU Lu rinnovamentu nuddu lu può firmari \n\nFABBIU Finiremo cu lu parlari un dia ... na lingua siciliana moderna \n\nPASQUALINU Schifiu!\n\nNUCCIU Accussì pirò è cchiù cumprinzìbbili ... cchiù capibbili\n\nPASQUALINU Val'a diri cchiù vicinu a l'italianu \n\nNUCCIU Chissa è a zita \n\nCLAUDIU Megghiu chissu ca npugnu nta nocchiu \n\nFABBIU Dobbiamo sperari che l'italiano si avvicini a lu siciliano (si senti tuppuliari)"
  },
  {
    "text": "sesta scena \n\n P I R S Lu N A G G I \n\nI STISSI e PINA \n\nPINA (trasennu) Allura signori, nun cci nn'avete pitittu?\n\nPASQUALINU Arreri cca sì?\n\nPINA Che ti fazzo mpaccio?\n\nCURRAU Mamma stiamo parlanno?\n\nPINA Io pi mei ospiti aiu vinutu \n\nPASQUALINU Cca fin'a prova cuntraria l'ospiti mei su' \n\nPINA Ah, na risata mi fazzo. Che cci duni a manciari ê tò ospiti? Ju cosi di lussu cci aiu priparato. Na nzalata ca si chiama nzalata comu la faceva me matri bonanima (si fa a cruci)\n\nPASQUALINU Va beni, ti nni vo' iri ora?\n\nPINA Mi nni vaju, avi minuzzari i pipi e l'avi cunzari. Massimu deci minuti e sugnu pronta, chiaiti nun nni vogghiu sentiri cchiù, mi capisti?\n\nPASQUALINU Va va e conzili comu piaciunu a mia\n\nPINA E siddu a l'ospiti nun cci piaciunu \n\nPASQUALINU Comu piaciunu a mia a tutti cci piaciunu. Va va, vidi cc'avi fari (Pina via)\n\nsettima scena\n\nP I R S Lu N A G G I \n\nI STISSI menu Pina \n\nPASQUALINU O fattu nostru\n\nCURRAU Io credo che voi rischiate di cadiri ni lu vittimismo che è na di li caratteristiche di lu popolo siciliano \n\nNUCCIU Nun diri minchiati! \n\nCURRAU A me sembra che voi impostiate i discorsi in modo di arrivari a na verità che già conoscete\n\nCLAUDIU Finu, lu picciottu \n\nNUCCIU Currau, sta facennu confusioni. Nuiautri nun jemu a circari na virità. A virità di li fatti storici è canusciuta di tutti. Lu fattu è ca sti fatti su' prisintati nti na manera no tantu chiara, tanti voti pinfina mbrugghiata\n\nCLAUDIU E sempre interpretati a favore di interessi contrari a chelli di la Sicilia \n\nPASQUALINU Chistu è parrari di siciliani\n\nFABBIU Io dico che la Sicilia avi grosse potenzialità di lavoro ma non ci danno la possibilità di sfruttarle\n\nCURRAU Calma calma, ragioniamo ...\n\nPASQUALINU E chisti chi su' calia e simenta? Tuttu chiddu ca i cuntinintali fannu cu i nostri materii primi l'am'a fari nuiautri. Penza ca da scorza di l'agrumi cci nesciunu oli essenziali ca si vinnunu a trappisu comu l'oru e poi su' ancora boni pi cuncimari i tirrina. Ammeci di rialariccilli ê cuntinintali ca si fannu i fabbrichi e dununu travagghiu ê sò paisani, sfruttamuli nuiautri, facemuli nuiautri i fabbrichi e damucillu ê nostri patri famigghia lu travagghiu .... (trasi Pina)\n\nottava scena \n\n P I R S Lu N A G G I \n\nI STISSI e PINA\n\nPINA (trasennu) Signori basta chiaiti, è ora di manciari. Currau pigghia chi trovi nta balata mentri ju conzu a tavula \n\nPASQUALINU Piatta cupputi Pina anzi scuteddi di minestra \n\nPINA Fatti l'affari tò, ju sacciu chi fari \n\nFABBIU Signora, tutto chesto disturbo ...\n\nPINA Non dicesse accussì, cosi di nenti sono, fatti di prescia, a bona e bonè anzi m'avete a scusari do ritardo \n\nCURRAU (trasi purtannu nlemmu granni ca pari ca porta na grancassa, chinu chinu di nzalata di lattuca, pummadoru, cipudda, pipi crudi, citrolu, scagghi di primusali, ogghiu abbonnanti, sali, acitu di vinu, ariganu e pipiolu russu macinatu ca posa a centru tavula) Vado a prenniri i peperoni arrostiti \n\nPina Nun ti scurdari lu pani \n\nPASQUALINU Peperoni arrostiti! ... a fami mi fici passari!\n\nNUCCIU A mia ammeci mi sta vinennu \n\nCLAUDIU Vacci piano, non fare a lu solito tuo\n\nNUCCIU Talè ccu parra!\n\nCURRAU (torna cu na caputa di pipi arrustuti e du' pani di nchilu) Ecco qua. Ho preso tutto \n\nPINA Assettiti e mancia\n\nNUCCIU Chi pani è? Unni lu ccatti?\n\nPASQUALINU Ju lu fazzu \n\nCLAUDIU Signora prenna posto\n\nPINA (affruntusa) No no, Diu cci nni scanza (e scappa via)\n\nFABBIU Picciotti masticati lentamenti, ricordatevi che na buona digestione comincia dalla corretta masticazzione\n\nNUCCIU Accussì tu po' sbafari cchiossà, veru?\n\nFABBIU Basta cu chesta solfa!\n\nCLAUDIU Na volta da ragazzi siamo annati in na specie di trattoria a mangiari aulivi a stimpirata ca nni purtaru nta npiattu.\n\nNUCCIU Iddu su misi a tiru di vrazzu e facia unu o morsu e jetta l'ossu a na velocità supersònica. Ddoppu du' minuti appi lu curagghiu di lamintarisi ca cci facia mali \n\nCURRAU La pancia?\n\nCLAUDIU e NUCCIU Lu vrazzu! (tutti arridunu)"
  },
  {
    "text": "quarta scena \n\nP I R S Lu N A G G I \n\nI STISSI e PINA \n\nPINA Ancora vino v'ajo portato \n\nNUCCIU Signura, nun semu mbriacuna \n\nPINA Che cci trase! Lu vinu salute eni, lu sangu bonu lu fa\n\nFABBIU È vero, fa bene soprattutto a lu cuore \n\nCLAUDIU Noi però dobbiamo discutiri ...\n\nNUCCIU Se ne beviamo assà finisci ca barzilletti nni cuntamu \n\nPINA Cchiui lu purtai e cca vi lu lascio \n\nPASQUALINU Brava! Ti nni vo' iri ora?\n\nPINAChe sì scorbuticu figghio mio, matri mia! Mi nni vado (a l'autri) Siddu avete di bisognu di quarchi cosa buttatemi na voce (via)\n\nchinta scena \n\n P I R S Lu N A G G I \n\nI STISSI menu Pina \n\nFABBIU Pasqualino, cosa volevi inseriri ni la lettera \n\nPASQUALINU Na cosa ... mi veni di ridiri pi nun chianciri siddu cci penzu. Lu sapiti ca a Sicilia avi nstatutu spiciali?\n\nNUCCIU Macari i petri lu sannu \n\nPASQUALINU L' atu mai liggiutu \n\nNUCCIU Pi mia un cc'è nenti 'i spiciali \n\nPASQUALINU L' articulu quaranta ... aspè ca tu fazzu leggiri a tia stissu (di ncasciolu da cridenza pigghia certi fogghi e i duna a Nucciu)\n\nNUCCIU (trova l'articulu e leggi) Li disposizioni generali sul controllo valutario emanate dallo Stato hanno viigore anche ni la Regione. È però istituita presso lu Banco di Sicilia, finchè rimane lu regime vincolativo sulle valute estiri, na Camera di Compensazione a lu scopo di destinari a la Regione li valute estiri provenienti dalle esportazioni siciliane, dalle rimesse dill' emigrati, dal turismo e dal ricavo di li noli di navi iscritti ni li compartimenti siciliani \n\nCURRAU Che cos'è la Camera di Compensazione?\n\nPASQUALINU Figghiu tuttu d'oru, si vidi ca sì me figghìu! Ccu si fida a rispunnirici?\n\nCLAUDIU Camera di Compensazione ...\n\nFABBIU Mai sentita \n\nPASQUALINU Pozzu cridiri ca vuiautri ca tutti i matini liggiti lu jurnali nun atu liggiutu mai ca sta cammara s'avi riunitu e avi dilibbiratu chìstu chistu e chistu?\n\nFABBIU Giuro che è la prima volta che ne sento parlari \n\nPASQUALINU Ogni annu a Sicilia perdi miliardi pi curpa di stu schifu di cammara. A virità eni ca nuiautri semu boni di pigghiari a cutiddati ccu nni fa curnuti ma nun cci facemu nenti a ccu caca supra lu nostru onuri di popolu. Corna a carrittati nni nni facemu fari \n\nCLAUDIU Questo annazzo deve finiri \n\nFABBIU Ora devono cammiari molte cose \n\nPASQUALINU Pianu! Nun vi faciti traspurtari di sintimenti. Arricurdativi ca nti stu tipu di chistioni cci voli pacienzia e fantasia \n\nFABBIU Non ti preoccupari. Vedrai quanti stratagemmi riusciremo a stru ...\n\nNUCCIU Strummintari \n\nFABBIU ... strummintari \n\nNUCCIU Miiiinchia! Atu ntisu? Ha' vivutu sulu nmuccuneddu di stu vinu e già parri sicilianu! Miiiinchia!\n\nCURRAU Se ne beve un bicchiiri \n\nCLAUDIU Poliglotta addiventa"
  },
  {
    "text": "terza scena \n\nP I R S Lu N A G G I \n\nPASQUALINU \n\nCURRAU \n\nFABBIU \n\nNUCCIU \n\nCLAUDIU \n\nPINA\n\nCURRAU (nta porta) Papà c'è lu signor Fabio \n\nPASQUALINU Bah, nca fallu trasiri! (Currau va e ntra di iddu) Cusà chi \nvoli! Forsi quarchi autra spiegazzioni. Boh! Ora videmu \n\nCURRAU (di fora) Si accomodi, entri pure ni la tana di lu lupo affamato, prego (Fabbiu trasi)\n\nPASQUALINU (si susi da seggia) E a tia ccu ti cci porta cca \n\nFABBIU Disturbo?\n\nPASQUALINU Chi sta dicennu! Assettiti (e s'assetta)\n\nFABBIU (si ssetta e fa casu a tavula cunzata) State mangianno? Me ne vado (si susi)\n\nPASQUALINU Assettiti ddocu, cusà quannu si nni parra! Tu cchiuttostu, manciasti?\n\nFABBIU (assittannusi) A dir la verità, no. Oggi lu mio stamaco non accettava niente. Non facevo che pensari a la nostra discussione, a li tue rivelazioni ... sono uscito e non so come sono arrivato chi. Ti dispiace?\n\nPASQUALINU Chi sta ragghiunannu, piaciri mi fa! (si senti tuppuliari attorna) Currau vidi ccu è, va (Currau via. A Fabbiu) allura chi mi cunti?\n\nFABBIU Io ... ecco ... sono immarazzato ...\n\nPASQUALINU Amunì, finiscila, un semu amici?\n\nCURRAU (di fora) Prego accomodatevi (trasunu Claudiu e Nucciu)\n\nPASQUALINU (tuttu cuntentu si susi attorna da seggia) Bimminuti ...\nbimminuti \n\nNUCCIU (a Fabbiu) E tu chi cci fa cca?\n\nFABBIU Cosa ci fate voi \n\nCLAUDIU Noi ... chello che ci fai tu\n\nPASQUALINU Macari vuiautri cci aviti lu stomacu ammurratu?\n\nCLAUDIU e NUCCIU Ammurratu? (Fabbiu talia spaisatu)\n\n CURRAU Chiuso. Papà usa termini più conosciuti \n\nPASQUALINU Ca quali! Lu sicilianu tuttu si l'ann'a mparari. Comunchi assittativi (mentri ca tutti quattru si ssettunu, a vuci forti) Piiiinaaa ...\nPiiiinaaa ... Currau va nti tò matri, diccillu ca cci avemu ospiti \n\nPINA (trasennu) Chi è ca è ca jetti vuci ... (vidennu l'ospiti si cunfunni tutta e azzicca a fari a cirimonia ... e a farfagghiari picca picca) Be ...\nbeddamatri ... chi ... chista è mpruvvisata! Matri matri ... ma ... matri mia chi mpruvvisata! ... Gisù Gisù ... chi mpruvvisata ... scusassiro ...\ntutta cunfunnuta sono ... Gisuzzu Gisuzzu chi bedda mpruvvisata ...\nsi accomodassiro ... \n\nCURRAU Mamma sono seduti \n\nPINA ... scusassiro ... non saccio che dico ... (si passa i manu nto faulari comu pi stirallu, si ggiusta lu fazzulettu nta testa) ... oh beddamatri ... vistuta di casa ... mi scusassiro ... nun spittava genti ... avissi saputo ... scusassiro lu disordini ... ma chi faciti additta?\n\nPASQUALINU Arreri! (isa a vuci) Assittati su'. Finiscila cu tutti sti salimalicchl e pripara na maidda di nzalata ca cca tutti morti di fami semu ...\n\nFABBIU Ma no ...\n\nPASQUALINU Chi è, t'affrunti?\n\nPINA Pasqualinu, ducazzioni \n\nNUCCIU Nun è lu casu \n\nPASQUALINU Statti mutu tu, ju sacciu chi fazzu \n\nPINASì surdu o nun capisci ... ducazzioni ti dissi \n\nCLAUDIU È megghiu ca ni nni jemu (fa pi susirisi)\n\nPASQUALINU V'aviss'a fari sciri! Cca ju cumannu \n\nPINA Finiscila cu stu parrari tranti \n\nPASQUALINU Va, fa chi ti dissi \n\nPINA (mentri ca si nni va) Trattimilli cu crianza e curtisia i me ospiti, lu capisti? \n\nPASQUALINU Vidi cc'avi fari \n\nPINA Vaju a priparari (via)\n\nNUCCIU Mi dispiaci ...\n\nPASQUALINU A mia no \n\nCLAUDIU Tuttu stu trammustu \n\nFABBIU Ce ne anniamo (si susi da seggia) Dai, anniamo (l'àutri du' si ddhizzunu)\n\nPASQUALINU (cu ntonu di cumannu) Assittativi! Aò, un cci pozzu cummattiri cu vuiautri! Vi ssittati finarmenti! (i tri si ssettunu) Chista è a casa di Gisù, ccu trasi un nesci cchiù \n\nPINA (trasi cu nciascu di vinu) Lu vino purtai. Currau pigghia i bicchera nta cridenza (via)\n\nPASQUALINU Vuiautri nun sapiti lu piaciruni ca mi stati facennu \n\nFABBIU In che senso!\n\nCURRAU (mentri ca pigghia i bicchera) Mia madre avi dimenticato di calarci la pasta e per di più la bommola s'è finita. Stava preparanno un'insalata \n\nPASQUALINU A mia m'avissi sirvutu du' scocca di pipi, na cipudduzza e npummadureddu arrustuti cu na fidduzza di primusali e tiriti a porta.\nIdda s'avissi livatu lu pinzeri e ju avissi murutu 'i fami. Ora mmeci pripara na nzalata comu Diu cumanna e poi pi na simana comu minimu si vanta cu tuttu lu quarteri ca tri signuruni annu manciatu a sò casa e s'annu lliccatu piatta e baffi ... pi daveru dicu, vuiautri tri macari i jidita vi lliccati ... cci putiti puntari \n\nCURRAU Vabbè, stai esaggeranno\n\nPASQUALINU Zittiti tu e amministra ssu vinu (mentri ca Currau jinchi i bicchera) Tastati stu vinu, vinu veru, sinceru, senza truccu e senza ngannu, pulitu, puru, no trasparenti. Vi nni putiti viviri a vuluntà dannu un vi nni fa. Vi fa mbriacari ma nenti àcitu, duluri 'i testa (ddoppu ca Currau finisci) Isati i bicchera, sciauratilu chi naschi allargati, sintitici lu sciauru ca fa, assapuratici lu sapuri, chistu i morti fa risuscitari, lu pitittu fa rrispigghiari. A saluti da Sicilia e a facci di ccu nnì voli fari scumpariri. Saluti (tutti rrispunnunu \"salute\" e bivinu nmuccuni)\n\nFABBIU Accipicchia!\n\nCLAUDIU (fa scrusciu ca lingua) Eccellente!\n\nNUCCIU Buonissimo!\n\nCURRAU Annateci piano cu chesto vino!\n\nPASQUALINU Chistu cauci cafudda \n\nFABBIU Forse è megghio allungarlo cu l'acqua \n\nPASQUALINU (scannalizzari) Ah ... chi bistemmia ... mai sia Signuri ...\nDiu cci nni scanza ... Megghiu picca ca mmacciari a grazia do Signuri. Davanti a stu vinu nni cci ama scappiddari e sbirrittari, addinucchiari nni cci avìssimu ...\n\nFABBIU Pasqualino sei forte \n\nPASQUALINU Aju dittu minchiunati \n\nCURRAU (lu richiama) Papà!\n\nPASQUALINU L' aiu dittu ora (tutti arridunu)\n\nCURRAU Scusatemi, anche voi siete comminti che la Sicilia debba diventari innipennente ...\n\nNUCCIU Beh ... vedi ...\n\nCURRAU Professore mi scusi. Io sono comminto che sarà molto difficile per lu semplice fatto che un popolo siciliano non esiste. Nessuno avi la coscienza di popolo, ognuno per se e Dio per tutti, chesta è la mentalità corrente. È troppo innividualista, diffidente, pensa solo a se stesso, a la sua famigghia ma di lu bene comune se ne frega altamente \n\nPASQUALINU Chistu lu sa' picchì? Picchì avi statu pigghiatu pi fissa centumilli voti, picchì com'a tia ... com'a tutti vuiautri ... a tutti chiddi ca vannu a scola, nun nni sapiti nuddu nenti da nostra storia. E lu sa' picchì? Picchì nni vonnu fari scumpariri, mpacciu cci facemu, di nuiautri si scàntanu\n\nCURRAU Come a lu solito, esaggeri sempri \n\nPASQUALINU Esaggiru! Nun ti scurdari di Vespri e di Garibbaldi. Nti ssi du' voti amu datu dimustrazzioni ca quannu vulemu nni fidamu a fari qualisiasi ... qualegghiè imprisa di populu \n\nNUCCIU Questo è vero\n\nPASQUALINU Facemuci capiri a tutti ca chiddu ca vulemu lu vulemu pi daveru e videmu siddu nun nni venunu appressu (trasi Pina)"
  },
  {
    "text": "secunnu attu\n\nCasa di Pasqualinu, sala di pranzu. Ntavulu cu deci seggi, na cridenza nfunnu, un buffè a manu dritta, a porta a manu manca \n\nprima scena \n\n P I R S Lu N A G G I \n\nPASQUALINU CURRAU PINA\n\nPINA (finisci di apparicchiari pi tri pirsuni) Ma unni si nni jìu? A pasta sta cucennu e iddu nun si vidi. Stu maritu miu cchiù vecchiu si fa cchiù scurrigghiutu addiventa (via)\n\nPASQUALINU (trasennu siguitu di Currau) Pina cca sugnu, chi mi duni a manciari?\n\nPINA (trasennu) Cca sì? Ti rricugghisti finarmenti! \n\nPASQUALINU Chi m'avi fattu 'i manciari?\n\nPINA Unn'avi statu? Picchì nun avi vinnutu a l'urariu?\n\nPASQUALINU Oji cci aiu fami, c'avi fattu?\n\nPINA Unn'avi statu \n\nPASQUALINU Vidi c'avi fari \n\nPINA Sempri accussì. Veni quannu cci dici a testa, si ssetta, mancia e si nni va. Trasi porcu e nesci maiali \n\nPASQUALINU Aju fami \n\nPINA Ju fazzu lu manciari e lu signurinu si ricogghi quannu cci fa comudu e voli ssiri sirvutu 'n cuppa di cursa \n\nPASQUALINU (a Currau ca ridi sutta i baffi) Oji manciamu chiaiti \n\nCURRAU Non è venuto prima perché molto impegnato \n\nPINA Pi scurdarisi 'i manciari mu figuru lu chiffari c'avia. Cu ccu era mpignatu oji, cu varveri o cu scarparu \n\nPASQUALINU Nun su' cosi ca ti ponnu ntirissari, mpiattamu \n\nPINA Lu manciari mappirò ...\n\nPASQUALINU Picca chiaiti, vidi c'avi fari \n\nPINA A mia picca chiaiti, a mia ca cummattu tuttu lu santu jornu (azzicca a trivuliari) a mia ca nun aiu vistu a seggia tutta a matinata e sugnu stanca morta ... A mia picca chiaiti ... (siddiata forti) C'avi fattu tu? Assittatu jurnati sani a cacciari muschi (via)\n\nCURRAU Che cosa cc'è di tanto importante stasera?\nPASQUALINU (a Pina ca trasi cu na facci stralunata) C'avi vistu nfantasima?\n\nPINA M'aiu scurdatu 'i calarici a pasta e a bommula s'avi finutu ...(si ripigghia e sa scutta cu Pasqualinu) A curpa tu cci l'avi (Currau azzicca a rìdiri)\n\nPASQUALINU ('n prima resta ca vucca aperta appoi cu na vuciuzza nnuccenti) Ju? Siddu nun cci aiu statu \n\nPINA Propia picchissu \nPASQUALINU (a Currau ca nun si fida a fari lu seriu) Un cc'è nenti 'i ridiri, a cosa seria eni \n\nCURRAU È tragica \n\nPINA Ti sta beni, accussì ti mpari \n\nPASQUALINU Gira vota e firria a curpa è sempri mia. E ora chi manciu?\n\nPINA Lu solitu mischinu! Penza sulu pi iddu! E tò figghiu? E ju?\n\nPASQUALINU A curpa è tò, tu sì a fìmmina di casa \n\nPINA Nca certu, ju cci avi pinzari, ju avi pinzari a rizzittari a casa, a lavari, a stirari, pajari i bulletti, a curriri di cca e di dda picchì lu signurinu un si po' moviri di l'ufficiu, ju avi pinzari a tutti cosi e siddu mi scordu 'i calarici a pasta, grapiti celu, armenu ...\n\nCURRAU Mamma non ricominciari cu i soliti discorsi\n\nPINA Zittiti tu, macari tu sì da stissa lenza di tò patri \n\nPASQUALINU Bon tempu e malu tempu nun dura tuttu lu tempu \n\nPINA Avi trentanni ca ti sentu diri sta palora ma lu tempu cu tia sempri tintu eni cca \n\nPASQUALINU Lu surci cci dissi a nuci dammi tempu ca ti perciu \n\nPINA Persi semu, cu i pruverbi si misi!\n\nCURRAU Mamma io aiu fame \n\nPINA Allura siti appattati! Un l'avi caputu ca nun cc'è nenti 'i manciari?\n\nPASQUALINU Talè, fa na nzalata, oji a passamu accussì, stasira si penza (Pina via) E nun ti scurdari lu vinu \n\nPINA (di ncianu) Pinzatici Vuiautri mbriacuna \n\nsecunna scena \n\nP I R S Lu N A G G I \n\nI STISSI menu Pina \n\nPASQUALINU Pacenzia, pigghiulu lu vinu \n\nCURRAU Aspetta, dimmi, si tratta di la solita faccenna?\n\nPASQUALINU Se, autri pinzeri nun nn'aiu \n\nCURRAU Che c'entra lu mio professore e gli altri due?\n\nPASQUALINU Su' iddi c'ann'a purtari avanti a facenna \n\nCURRAU Non hai detto sempre che sono di li cretini?\n\nPASQUALINU Certu, nun lu neju, ma su' abbucati duttura e prufissura, di famigghi antichi, numinati, canusciunu genti mpurtanti su' cunsidirati. Ju ammeci sugnu nnon nuddu ammiscatu cu nenti, npurtinaru senza scoli nnè arti nnè parti. Pi pazzoticu m'avissiru pigghiatu. Cu Nucciu Fabbiu e Claudiu a cosa è diversa \n\nCURRAU Come hai fatto a commincerli?\n\nPASQUALINU Ti dicu di cchiù. Iddi ora un vidunu l'ura di fari quarchi cosa pa Sicilia cc'avi statu a cchiù megghiu nazzioni do munnu. Nti nuiautri di tutti banni vinivunu a studiari picchì i megghiu scoli cca erunu e cca si ccumenza a parrari lu sicilianu ca era canusciutu pi tutta Italia. Ora ammeci nni fannu vriugnari siddu lu parramu (si senti tuppuliari) Bah, e ccu a st'urariu? O vidi (Currau va)\n\ncuntinua"
  },
  {
    "text": "ottava scena\n\nP I R S Lu N A G G I \n\nI STISSI e CURRAU \n\nCURRAU (trasennu) Buongiorno a tutti \n\nNUCCIU Ciau Currau \n\nCURRAUBuongiorno professore. Che succede? Avete certe facce \n\nFABBIU Pasqualino, un altro intellettuale c'è \n\nPASQUALINU Nautra cruci, avi diri. A cchiù putenti 'i tutti. Chi è ca voi \n\nCURRAUIl pranzo è pronto, tu non venivi così la mamma mi avi mannato a chiamarti \n\nPASQUALINU Lu sintiti? Nn'è cosa di ffucallu,\n\nFABBIU Un ragazzo così educato, fine, istruito ... ahi ahi \n\nNUCCIUAssà parrasti \n\nPASQUALINU Chistu peggiu di vuiautri è picchì sicilianu nun si cci senti e pi junta si nni vanta. Stu maccarruni s'affrunta, comu siddu ssiri siciliani vriogna fussi \n\nCURRAU Fino ad oggi è così. Di cosa parlavate \n\nFABBIU Stasera c'è na conferenza importante, vieni anche tu\n\nCURRAU Io non sono socio \n\nCLAUDIU È per tutti anzi porta qualche amico \n\nPASQUALINU Buttigghia campanara chi mi scurdai!\n\nFABBIU Che cosa\n\nPASQUALINU Na cosa troppu mpurtanti \n\nNUCCIU Pi sta matina bonu cchiù, prima da riunioni nni parramu. Amuninni a manciari \n\nPASQUALINU Facemu accussì. Oji manciu cu pitittu (tutti si nni vannu mentri cala lu sipariu)\n\nfini primu attu"
  },
  {
    "text": "sesta scena\n\n P I R S Lu N A G G I \n\nI STISSI e DON MICHELI \n\nNUCCIU Ciao Michele (Pasqualinu fa quarchi passu narrè)\n\nDON MICHELI (c'avi trasutu a ntrasatta) Buongiorno \n\nFABBIU Come mai così presto,\n\nDON MICHELI Mi annoiavo ... voi immece ... mi sembrate molto impegnati. Non state preparanno un di li vostri soliti scherzi \n\nFABBIU Siamo impegnati in un affari molto serio \n\nDON MICHELI Di che si tratta ... se è lecito\n\nNUCCIUStasera all'assemmlea saprai tutto. Stiamo scrivenno na lettera \n\nDON MICHELI A chi?\n\nNUCCIU Assà vo' sapiri ... scusa lu siciliano \n\nFABBIU Stasera lu saprai all'assemmlea \n\nDON MICHELI C'è qualcosa di strano, avete li facce di chi ne sta comminanno na \n\nFABBIU Sei lu solito sospettoso \n\nDON MICHELI Che ci fa Pasqualino in mezzo a voi?\n\nFABBIU Te l'aiu detto, stasera sarai messo a lu corrente di tutto \n\nDON MICHELI Mi piacerebbe ...\n\nCLAUDIU (sbotta) Michele, ci stai facenno perdiri tempo. Se vuoi rimani ma ascolta in silenzio, noi dobbiamo annari avanti \n\nDON MICHELI No, vado a pranzo (s'avvìa)\n\nNUCCIU Mi raccomanno, puntuale stasera \n\nDON MICHELI (senza vutarisi) Ci puoi giurari (via)\n\nsettima scena\n\nP I R S Lu N A G G I \n\nI STISSI menu Don Micheli \n\nNUCCIU Menu mali ca si nni jìu \n\nCLAUDIU Propia iddu doveva veniri \n\nPASQUALINU Nenti cci fa anzi megghiu. Tempu menz'ura e tutti sannu ca stati priparannu quarchi cosa di streusu \n\nFABBIU Vogghiamo continuari \n\nCLAUDIU Ju vogghio sapiri in che modo Garibaldi e i ... \"quattru siciliani di malacunnutta\" ci hanno raggirati \n\nPASQUALINU Vegnu e mi spiecu. A spedizzioni di milli fu organizzata di ssi siciliani c'aiu dittu, sicuri ca na vota ca ê siciliani si cci mbrugghiaja ca a lotta era pa nnipinnenza da Sicilia, a fumeri si nn'avissiru arricugghiutu, e ccussì fu \n\nCLAUDIU Io so che la spedizione di li milli fu organizzata dal Piemonte \n\nPASQUALINU Ma unni quannu! A tia t'annu fattu capiri puppetti pi buffetti. A virità eni ca picciotti siciliani pronti a farisi ammazzari pa nnipinnenza da Sicilia a migghiara e migghiara foru. Nuddu si spittava chiddu ca a l'urtimu succidiu\n\nCLAUDIU Pasqualinu mi stai dicenno che fino a chesto momento sono stato un minchione che avi creduto a na montagna di menzogne?\n\nPASQUALINU Na cosa o cantu \n\nCLAUDIU Allora chei quattro siciliani che tutti conosciamo, che abbiamo onorato intitolanno loro piazze vie corsi e ville, ci hanno vennuti come porci \n\nPASQUALINU Propiamenti. A nostra, guerra di nnipinnenza avi statu! Ddoppu a vittoria i siciliani si spittavunu ca Garibbaldi a proclamassi ammeci cci manna ddu gran figghiu ... mancu lu nomu vogghiu numinari tantu mi fa schifu, ca fici ammazzari comu briganti tutti chiddi ca prutistaru ca cintinara erunu \n\nFABBIU Dov'è accaduto?\n\nPASQUALINU A Bronte\n\nCLAUDIU Vuoi dire che non erano briganti?\n\nPASQUALINU Ca quali, figghi 'i mamma erunu! Appoi quannu lu Re cadìu, fommu nuiautri stissi ca nni desimu a zappa nti pedi picchì nun fommu capaci di apprufittari da circustanza pi scucciarini di l'Italia na vota pi sempri \n\nCLAUDIU Di quale circostanza parli \n\nPASQUALINU Tu di bbucatu avissitu a sapiri ca cadennu a munarchia cadivunu macari tutti i sò liggi accussì comu successi cu l'imperu suvieticu e ca Catalogna. A Sicilia pi liggi avìa divintatu libbira e nnipinnenti ... Claudiu chi mi dici?\n\nCLAUDIU Matri mia ...\nNUCCIU Beddamatri chi ...\nFABBIU Non ci posso crediri"
  },
  {
    "text": "quarta scena \n\n P I R S Lu N A G G I \n\nI STISSI menu Pasqualinu \n\nFABBIUSi è offeso veramente \n\nNUCCIU Iddu a sti cosi cci cridi \n\nCLAUDIU Avete visto cu quanta decisione e comminzione avi smontato ogni nostra obiezione?\n\nFABBIU In effetti è molto comminto di chello che dice. Sono sicuro che per lui ciò che stavamo facenno fosse lu coronamento di li sue aspirazioni, la realizzazione di un sogno. Avete sentito da quanto tempo ci pensa?\n\nCLAUDIUSe devo essiri sincero mi dispiace che se la sia presa tanto \n\nNUCCIU Ti dispiace per lui o per lu suo sogno \n\nCLAUDIU Già! A ben pensarci chello che avi detto, lu modo cu cui l'avi detto, non mi avi lasciato in differente\n\nNUCCIU Capiri i sogni dill' altri non è stato mai facile, entrarvi è ancora più difficile \n\nFABBIU Cosa vuoi dire \n\nNUCCIU Vogghiu diri ca jenti com'a Pasqualinu l'umanità ne avi conosciuto assà. Nto principiu s'annu duvutu scuntrari cu jenti diffidenti pieni di sarcasmo, di pregiudizi, jenti com'a nuiautri. Menu mali ca nun s'annu smuntatu masinnò fussimu ancora a l'età da petra ... cchiù o menu \n\nFABBIU Tu pensi seriamente che scrivenno na lettera in dialetto ...\n\nCLAUDIU In lingua siciliana, almeno chesto l'aiu capito \n\nNUCCIU Io non penso che cu na lettera risolveremo qualcosa e sugnu sicuru ca macari Pasqualinu un lu penza ma è un inizio, un buon inizio pi mia \n\nCLAUDIU Forse Pasqualino avi azzeccato la mossa giusta ...\n\nFABBIU ... senza che se ne sia reso conto ...\n\nNUCCIU Anche se fosse? Iddu cci avi pinzatu ...\n\nCLAUDIU Avete notato come si trasformava dettanno? Anche lu tono di la voce era diverso \n\nNUCCIU A mia a facenna accuminzava a piacirimi \n\nCLAUDIU Macari a mia \n\nNUCCIU Forse se gli chiedessi scusa \n\nFABBIU A chi! Non se ne parla proprio \n\nNUCCIU Perchè è un portinaio?\n\nFABBIU (ddoppu ca cci avi pinzatu npizzudu) E va bene, vado \n\nCLAUDIU No, cca \n\nFABBIU Pure!\n\nNUCCIU Mi pari giustu \n\nFABBIU (isa a vuci) Pasqualino puoi veniri un attimo?\n\nchinta scena \n\n P I R S Lu N A G G I \n\nI STISSI e PASQUALINU \n\nPASQUALINU (trasi nfunciatu) Vossignuria avi chiamatu?\n\nFABBIU Mi stai sfottenno \n\nPASQUALINU Npoviru purtunaru com'a mia nun si pirmittissi mai di sfuttiri nsignuruni com'a vossia\n\nFABBIU Mi stai proprio sfottenno ma lasciamo stare. T'aiu chiamato perché davanti a Nuccio e Claudio ti vogghio chiediri scusa. Qua la mano (Pasqualinu cci a duna) Amici come prima?\n\nPASQUALINU Amici comu prima \n\nFABBIU Io aiu sbagghiato ma anche loro ...\n\nCLAUDIU È vero ma ora abbiamo capito che la tua è na granne idea \n\nNUCCIU Nn'amu cumminciutu ca scriviri ssa littra e a megghiu cosa ca putemu fari \n\nPASQUALINU Mi fa piaciri, scrivitila \n\nCLAUDIU Da soli? Noi siamo ... come dire...\n\nNUCCIU Prufani da materia. Vulemu ripigghiari di l'ASSI?\n\nPASQUALINU Com'a mittemu ca ssuciazzioni?\n\nNUCCIU Un ti pigghiari pena \n\nCLAUDIU Tempu na simana è fatta \n\nFABBIU In ospedale conosco qualcuno disposto a iscriversi\n\nNUCCIU Macari a scola\n\nPASQUALINU Senza babbiari \n\nCLAUDIU Senza babbiari \n\nPASQUALINU Dunami a manu\n\nCLAUDIU Eccu cca \n\nPASQUALINU (a Fabbiu) Tu macari \n\nFABBIU Di nuovo? E tieni allora \n\nPASQUALINU (a Nucciu) Ora tocca a tia\n\nNUCCIU Cu tantu piaciri! Putemu iri avanti?\n\nPASQUALINU M'atu cumminciutu! Sta ssuciazzioni s'avi furmatu pi vidiri siddu è pussìbbili fari addivintari a Sicilia nnipinnenti com'era na vota. Comu vossia vidi nun semu npartitu e nun avemu ntinzioni di criari putiferi e tumulti. Semu pirsuni civili, Pacificu, ca vonnu sta nnipinnenza ca raggiuni e ca liggi \n\nFABBIU Questa mi piace, è originale \n\nCLAUDIU Non capisco che c'entra la legge \n\nNUCCIU Pasqualinu nun è ca cci dicemu cosi a comu veni prima?\n\nPASQUALINU Cca nun cci nn'è cosi a sanfasò. Chiddu ca dicu è ducumintatu scrittu firmatu e cuntrafirmatu, bullatu, stampatu e arriggistratu. Iti a cuntrullari \n\nCLAUDIU E la legge?\n\nPASQUALINU Tanticchia 'i pacenzia, cci staju arrivannu \n\nFABBIUVai\n\nPASQUALINU Vossia avi capiri ca a Sicilia avi statu na nazzioni lìbbira, ricca, a prima nazzioni cu nparlamentu \n\nFABBIU Davvero? Non lu sapevo!\n\nPASQUALINU Beddu miu ancora nenti avi ntisu \n\nNUCCIU Lassulu perdiri \n\nPASQUALINU Scrivi. E quannu nun amu avutu a nuddu supra i spaddi \namu campatu megghiu di tutti l'àutri pòpuli du munnu \n\nCLAUDIU È tutto vero chello che dici?\n\nPASQUALINU O centu pi centu, a pasta cci po' calari, nun mi nni nesciu caterni da manica. Chista storia eni. Certu ca vuiautri mischineddi ntillittuali ca sapiti tutt'a storia di Roma e da Grecia, sti cusuzzi nun vi l'annu fattu studiari. Sutta lu Re Fidiricu secunnu, splennor munni, sicilianu di unni si pigghiava e pigghiava, a Sicilia avi statu a prima nazzioni do munnu nta tutti cosi. Lu periodu tintu pi nuiautri accumenza ca sò morti e va sempri peggiu fin'a vinuta di Garibbaldi e ddi quattru siciliani di malacunnutta ca si fidaru a pigghiarini pi fissa 'i tutti i lati. I cunsichenzi i stamu chiancennu fin'a oji. Allustru fin'astura picca nn'amu vistu ...\n\ncuntinua"
  },
  {
    "text": "secunna scena \n\nP I R S Lu N A G G I \n\nI STISSI menu Pasqualinu \n\nCLAUDIU Avete visto com'è eccitato?\n\nFABBIU Per che cosa poi\n\nCLAUDIU Chissà cosa gli frulla in testa\n\nFABBIU Fisime\n\nNUCCIU E dai, smettila cu st'atteggiamentu diffidenti \n\nFABBIU Io sono concreto, serio \n\nCLAUDIU Io trovo che è divertente ... un diversivo\n\nFABBIU Io odio cheste sceneggiate. Cosa vuoi che importi a lu Segretario dill'ONU di li fantasie di un vecchio ... e noi che gli stiamo dietro \n\nNUCCIU S'è interessato di li Nazioni dill'ex impero sovietico \n\nFABBIU Ma chello è un altro monno! Noi siamo ni ll'Unione Europea! E poi, anniamo, proprio cu Pasqualino! Siamo seri (si senti Pasqualinu ca dici \"finarmenti\"!)\n\nNUCCIU Zittitivi, sta tornanno\n\n terza scena\n\n P I R S Lu N A G G I\n\nI STISSI e PASQUALINU \n\nPASQUALINU (trasennu) Qualcunu postu cci canciò \n\nCLAUDIUScrive Fabio che avi na bella calligrafia \n\nFABBIU Io? (Nucciu cci duna na guvitata) E va beni \n\nPASQUALINU Teni cca (ccì duna fogghi e pinna) Si' prontu?\n\nFABBIUDetta\n\nPASQUALINUCcillintissimu sigritariu ginirali di Nazziuni Junciuti ...\n\nNUCCIUJunciuti? Nun cci stapi!\n\nFABBIULasciamo Nazioni Unite!\n\nPASQUALINUVa beni, scrivi accussì \n\nFABBIUEccellentissimo ...\n\nPASQUALINUChi è ca scrivi \n\nFABBIUEccellentissimo ... Traduco in italiano lu tuo siciliano \n\nPASQUALINU Ccu tu dissi \n\nFABBIUNon mi dire che vuoi scriviri in dialetto \n\nPASQUALINU 'N lingua siciliana, a nostra parrata \n\nCLAUDIUMa non puoi\n\nPASQUALINU È pruibbitu?\n\nCLAUDIUNo, ma ...\n\nPASQUALINU Nun cci nn'è \"ma\", scrivi comu ti dittai \n\nCLAUDIUNon è corretto \n\nFABBIUDovremmo scriviri in inglese ...\n\nPASQUALINUAm'a fari na cosa cu versu o tantu pi babbiari? Cci am'a fari capiri ca semu siciliani, ca cci tinemu a nostra sicilianità \n\nFABBIULo sai che sei testardo \n\nNUCCIUPasqualinu cerca di capiri. Chiddu lu talianu lu scanusci penza penza lu sicilianu \n\nPASQUALINUMegghiu! S'avi sfurniciari pi capiri chi lingua è, l'avi mustrari a tanti cristiani prima di scupriri ca è sicilianu. Cchiù jenti vidi sta littra cchiù megghiu pi nuiautri \n\nFABBIUHai na mentalità abbastanza contorta \n\nCLAUDIUA mia mi piaci sta pinzata \n\nFABBIUChe dici!\n\nCLAUDIUPoniamo lu caso che la scriviamo in inglese, lu segretario la legge fa na smorfia infastidita, la mette da parte e non ci pensa più, amen, fine di la storia. Così immece lu facciamo incuriosiri, gli facciamo veniri vogghia di conosciri lu contenuto di na lettera scritta in na lingua strana. La farà vediri a tantissime persone tra i quali ci sarà qualche siculo americano che griderà di gioia a leggiri lu suo dialetto ...\n\nPASQUALINUArreri dialettu! Lingua siciliana \n\nCLAUDIUScusa ... lingua siciliana \n\nFABBIUIo lu siciliano non lu so scriviri \n\nNUCCIUCci penzu ju\n\nPASQUALINU Arricorditi ca lu sicilianu è comu lu ngrisi, un si scrivi comu si dici ... e nun scriviri a pedi 'i jaddina \n\nNUCCIUCamina ddocu \n\nPASQUALINUHa scrivutu? ... di Nazziuni Junciuti ...\n\nNUCCIUNazioni Unite \n\nPASQUALINU Kofy Annan \n\nFABBIUSei arretrato di almeno 20 anni \n\nCLAUDIU Ora lu sigritariu in carica Antonio Guterres è\n\nPASQUALINUVidi quant'avi ca cci penzu ... salutamu a vossignuria e a tutta l'organizzazzioni ... cu quattru zeta, mi raccumannu \n\nNUCCIUI saluti si mettunu a l'urtimu \n\nPASQUALINU Nuiautri cci mittemu prima, mi pari cchiù currettu \n\nFABBIUCome in latino \n\nPASQUALINU Comu 'n sicilianu ... Ju cci scrivu a nomu di l'ASSI ca sarebbi Assuciazzioni Siciliana Sicilia Innipinnenti ...\n\nFABBIUChe cos'è \n\nPASQUALINUNassuciazzioni ... o cci vo' scriviri a nomu tò \n\nFABBIU Che c'entro io \n\nPASQUALINUAma scriviri a nomu di un enti pubblicu. Ha capiri ca nun cc'è ncristianu sulu darrè a littra ma tanti pirsuni \n\nCLAUDIU Noi non ce l'abbiamo chesta associazione \n\nPASQUALINUA facemu \n\nNUCCIUCa vucca \n\nCLAUDIU Fare un'associazione non è semplice \n\nPASQUALINU E allura? I cosi ca s'hann'a fari si fannu, ntantu cci a mittemu a poi si penza \n\nFABBIU Ma sì ... scrivi ... tanto ...\n\nPASQUALINU Tantu chi cosa \n\nFABBIU È solo na perdita di tempo \n\nPASQUALINU Pi farimi cuntenti a mia? Amu finutu \n\nFABBIU Pensala come vuoi \n\nPASQUALINU Secunnu tia stamu scrivennu sta littra picchì un avemu autru chiffari? Pi daveru amu finutu! Ju cu sti cosi un cci babbiu (si pigghia a scupa e va pi nesciri)\n\nCLAUDIU Veni cca, la faccenna è interessante \n\nPASQUALINU È na babbiata (via)\n\ncuntinua"
  },
  {
    "text": "PRIMU ATTU \n\nprima scena\n\nSala du Circulu di Nobbili, a centru nsaluttinu cu nnivaneddu e na trina di putruni sparigghiati, di latu ntavulinu quatratu cu quattru segg,i a porta a manu manca \n\nP I R S Lu N A G G I\n\nPASQUALINU \n\nFABBIU \n\nCLAUDIU \n\nNUCCIU \n\nFABBIU(additta, ogni tantu passia) Speriamo di arrivari a na \ndecisione stasera \n\nPASQUALINU(sta scupannu sutta lu tavulinu) E chi spiranzi aviti \n\nFABBIUPasqualino per favore, non ricominciari cu i soliti \ndiscorsi, già sono nervoso per conto mio \n\nPASQUALINUFabbiu, ju cchiù nirbusu 'i tia sugnu \nCLAUDIU(assittatu nti na putruna) Calmati Pasqualinu \nNUCCIU(assittatu nto divaneddu di facci a Fabbiu) Ora i guai \naccumenzunu \n\nPASQUALINUTu sì nirbusu picchì nun sa' cc'avi fari ju picchì sacciu \nchis'avi fari ma nun si fa\n\nCLAUDIUTu sai cosa fare?\n\nPASQUALINUCertu ca lu sacciu ma nun vu dicu. Ju nun sugnu sociudi stu Circulu di Nobbili, sulu lu purtunaru\nsugnu (dà un colpo di scopa)\n\nFABBIUE allora stai zitto e continua a scopari \n\nPASQUALINUAmmeci nun mi zittu ...\n\nNUCCIUU dissi che cominciavano i guai \n\nPASQUALINU... macari ju cci aiu dirittu 'i palora \n\nFABBIUMa davvero! E di dove ti viene,\n\nPASQUALINUDi cinquant'anni di sirvizzu. Nnè tu nnè Nucciu nnè \nClaudiu avia nasciutu quannu azziccai a travagghiari\ncca dintra e picca su' chiddi ca cci annu na spirienza\ncom'a mia \n\nNUCCIUChî nni sta dicennu!\n\nPASQUALINUE supra.a Sicilia caru Nucciu nni sacciu cchiossà di \ntutti vuiautri misi nsemmula \n\nCLAUDIUDai Pasqualino, non la fare accussì longa\n\nPASQUALINUClaudiu, lu sa' picchì a fazzu longa? Picchì sugnu \nsicilianu ncarcatu e scurciatu da testa e pedi,\n nasciutu crisciutu e pasciutu nti st'isula senza santi \n'n paradisu \n\nFABBIUAnche noi siamo siciliani ...\n\nPASQUALINU... ca parrati talianu \n\nFABBIU.... e cu chesto?\n\nPASQUALINUVuiautri siti siciliani pi modu 'i diri. Ccù su' chiddi ca \nsi ponnu vantari di ssiri siciliani o centu pi centu? \nPicca e nenti propia, tutti mmastarduti \n\nNUCCIUSi, va beni ma unni vo' rrivari \n\nPASQUALINUVuiautri nun pruvati chi provu ju \n\nFABBIUE che provi, che provi tu?\n\nPASQUALINUVuiautri nun cci pirditi pitittu sonnu e valìa pi sta \nSicilia abbannunata comu na vecchia rachitica,\njittata nti nagnuni comu na scarpa sfunnata. Pari \nnurfanedda ca nun cci avi a nuddu nti stu munnu ca \n la difenni di mali pirsuni truffaturi mafiusi e \n speculaturi. Ccu veni e veni si fa patruni e nuiautri ca\n semu i patruni pi dirittu divinu discinnenti di razzi\n nobbili addivintamu garzuni mancu \"ccìu\" nni fannu\n diri. Vuiautri nun cci suffriti comu cci soffru ju.\n Pigghiamu tutti ssi pulìtici do cuntinenti ca scinnunu nto periodu di vutazzioni. Si nni venunu cu tantu di panzuni chinu di prosopopea e nuiautri comu tanti safagghiuni nni scappiddamu e sbirrittamu pinfina i manu cci vasamu e ca testa calata senza mancu i taliamu nti facci cci dicemu \"precu, quantu voti cci servunu cinquanta sessanta settanta mila, nun facissi cumplimenti, parrassi a disposizzioni semu\". Ddoppu i vutazzioni ti salutu pedi 'i ficu, ccu s'avi vistu s'avi vistu, nnè tu ccu sì nnè ju ccu sugnu. Cci atu pinzatu a sti cosi? Quannu mai! Pi vuiautri è sulu npassatempu. Ju ammeci sempri cci penzu, da matina a sira e da sira a matina, sonnu nun mi nni po'!\n\nCLAUDIUPer la miseria, lu tuo è un chiodo fisso \n\nNUCCIUHa stari attentu accussì pazzi si nesci \n\nFABBIUCon tutto chesto tuo gran pensari a quale \n conclusione sei giuntu?\n\nPASQUALINUA na cosa tantu babba ca nuddu cchiù cci penza \n\nFABBIUCioè?\n\nPASQUALINUAparrata. Semu sicilian,i amu nasciutu e crisciutu \n'n Sicilia, cci stamu ma lu sicilianu nuddu cchiù lu \n parra, nti famigghi stissi, no nta parintela, ntra patri e \nfigghî ... mancu a parrarini appoi a scrivillu \n\nNUCCIUBravo, stavolta hai detto na cosa giusta \n\nPASQUALINUChi fa sfutti \n\nNUCCIUNo no, dico sul serio, hai ragione \n\nPASQUALINUAllura sfutti pi daveru \n\nNUCCIUAò Pasqualinu, m'avi fari scimuniri?\n\nPASQUALINUOra parri seriu \n\nNUCCIUMa chi mi.... figghiu 'i bona matri \n\nFABBIUTi avi fregato \n\nCLAUDIUCaspita, ti futtì \n\nPASQUALINUAccussì si dici ma è sulu na palora lu restu do \n sicilianu unn'è?\n\nNUCCIUAmunì Pasqualinu, nun fari ssa facci appinnuta \n\nPASQUALINUA fazzu picchì sugnu sulu npurtinaru senza scoli nnè \narti nnè parti \n\nNUCCIUChi cci trasi! Macari tu puoi avere buone idee \n\nPASQUALINUSiddu è picchissu cci l'aiu e megghiu di vuiautri \nntillittuali di du' sordi \n\nFABBIUEhi, ricordati chi sei tu e chi siamo noi \n\nPASQUALINU(cu ntonu di sfuttimentu) Vossia mi scusassi mi \n scappò \n\nCLAUDIUSentiamo che hai da dirci. Pi stasira cosa dovremmo \nfare?\n\nPASQUALINUScriviri na littra \n\nFABBIUUna lettera?\n\nCLAUDIUA chi?\n\nPASQUALINUO sigritariu ginirali di l'Onu \n\nNUCCIUBum, sparò \n\nFABBIUA chi?\n\nCLAUDIUMa che dici!\n\nPASQUALINUPoh! E chi dissi di malu!\n\nFABBIUMa lu sai chi è lu segretario di li Nazioni Unite?\n\nPASQUALINUNcristianu com'a a tia e a mia \n\nFABBIUCerto, ma ....\n\nPASQUALINUMa, chi cosa. Vuliti ca scrivemu o Papa?\n\nFABBIUChe c'entra!\n\nPASQUALINUO Prisidenti da Reprubbica ...\n\nFABBIUSì, come no\n\nPASQUALINU... dâ Reggioni ...\n\nFABBIUNo\n\nPASQUALINUNsumma, a ccu scrivemu?\n\nFABBIUA nessuno. Questa è na chestione che solo noi \npossiamo risolviri \n\nPASQUALINUE comu? Cu fucili pistoli mitra bummi a manu \nattintati, tantu pi babbiari \n\nFABBIUPer un scopo così granne bisogna lottari \n\nPASQUALINUE jiri a mòriri? No, beddu miu, nun cc'è nû beni cchiù \nprizziusu da vita, si fineru ssi tempi. Cci su' autri strati di pigghiari \n\nCLAUDIUPer esempio?\n\nPASQUALINUAviti nciriveddu pi pinzari e na vucca pi parrari. Siddu \na littra nun vi piaci strummintati quarchi autru\n brigghiu \n\nFABBIUQuestione di pensarci \n\nPASQUALINUAvi na simana ca pinzati ma nun atu cunchiudutu \nnenti, 'n menzu a na strata siti. A vuiautri a\nfantasia vi manca \n\nNUCCIUJu cuminciu a pinzari ca Pasqualinu raggiuni avi. \nScriviamo chesta lettera \n\nFABBIUMa a che serve?\n\nPASQUALINUSecunnu tia na littra a chi serbi\n\nFABBIUSi scrive per tanti motivi. Per farsi conosciri ... che ne so ... daree chiediri notizie ... \n\nPASQUALINUBravu! Propia chiddu cc'am'a fari nuiautri \n\nCLAUDIUAnche a me sembra na buona idea \n\nFABBIUNon dici sul serio \n\nCLAUDIUSentiamo cosa vuole scriviri appoi si vidi \n\nFABBIUStai scherzanno!\n\nNUCCIUChe ci costa? (cci scaccia l'occhiu)\n\nFABBIUAh! .... E va bene!\n\nNUCCIUPasqualinu carta e pinna\n\nPASQUALINU(cardaciatu) A staju pigghiannu (via)\n\ncuntinua"
  },
  {
    "text": "NSONNU SICILIANU \n\n cummedia 'n tri atti \n\n di \n\n totu comicu\n\n P I R S Lu N A G G I\n\n P A S Q Lu A L I N Lu\n\npurtunaru du Circulu di Nobbili, supra i cinquant'anni, sicculiddu, statura media, mustazzu niuru, varva fatta, gargi lisci senza na ruga o rughicedda, vistutu di travagghiu, quasuni di strapazzu, gileccu apertu, coppula nta testa, parra sulu sicilianu \n\nC Lu R R A Lu\n\nsò figghiu macari iddu siccu, stissa autizza di sò pàtr,i studenti di terzu liceu scintìficu, sapi lu sicilianu, lu putìssi parrari ma nun lu fa, nun voli pi priggiudizziu \n\nP I N A \n\nmuggheri di Pasqualinu, sutta i cinquant'anni, tìpica casalinga sicliana, chinulidda, curtulidda, simpaticulidda nta facci, vistuta di casa, faulari e fazzulittuni nta testa janchi, parra lu sicilianu ma davanti a l'ospiti parra un sicilianu talianizzatu \n\nN Lu C C I Lu \n\nprufissuri di Currau, supra i trent'anni, biddazzu, cchiù jautu di Pasqualinu, varva longa curata, vistutu spurtivu, lu sicilianu lu capisci ma lu parra picca \n\n C L A Lu D I Lu \n\nabbucatu, stissa età di Nucciu,ca panzaredda, simpaticu, senza varva, \nvistutu eleganti, giacca e cravatta, lu sicilianu lu capisci ma spiccica sulu quarchi palora, ogni tantu \n\nF A B B I Lu \n\nmedicu di spitali, cchiù nicu di l'autri dui, lu beddu da cumpagnìa, senza varva, rubbustu, mustazzeddi malantrini, porta a giacca ma no a cravatta, eliganza naturali puru nto parrari, capisci picca lu sicilianu e nun lu parra pi nenti \n\nD O N M I C H E L I \n\npatruni di terri, quarant'anni, beddu autu, affascinanti, mustazzu e varvarozzu, 'n prima antipaticu, sprizzanti nto parrari, giacca, cravatta e cappeddu, prima parra talianu appoi sicilianu e ddiventa amichevuli\n\ncuntinua"
  },
  {
    "text": "Totu Comicu \n\n Ciccu e Cola cu signor Currau \ne autri cunti \n\n n t r o d lu z z i o n i"
  },
  {
    "text": "Cola - Bravu Ciccu, m'avi piaciutu! Da Sicilia sempri accussi' s'aviss'a \n parrari \n\nAutori - E nun numinari a mafia? Nun esisti, nun e' cosa. Sicilia e mafia \nnzemmula caminunu\n\nCurrau - Na vota!\n\n Ora comu ora a mafia 'i Sicilia na di tanti eni! Na vota lu mafiusu sicilianu era omu d'onuri, difficili ca sparava. I mafi di oji su' sulu organizzazzioni criminali, onuri nun sannu chi veni a diri, pensunu sulu a mmazzari e no ca lupara ma cu mitra e tritolu.\n\nE comunchi nun e' di mafia ca s'avi parrari ma di mentalita' mafiusa ca pi mia e' a cosa cchiu' tinta ca putemu aviri.\n\nCiccu avi parratu di nnamuratu ca stravidi pa so zita, cci vidi sulu preggi e biddizzi.\n\nAvissi cumplitatu l'opira s'avissi dittu ca piffinu a jenti comuni, parenti amici e canuscenti, politici funzionari pubblici e privati, prufissionisti di ogni catiguria nzemmula a parruci e monichi, se piccapicca mostri tanticcedda di educazioni e gentilezza diventunu patreterni e ti trattunu cu arruganza prosopopea e suppunenza.\n\nAppoi oji comu oji i cchiu' onesti circamu na raccumannazioni comu miserabbili limusineri. Semu ntricanti specializzati, minzugnari patintati, mbrujjuni e minicurderi scurciati.\n\nE cci su' chiddi ca si cumportunu comu jenti di passajju, arraffunu chi cci capita prima suttamanu, sacchiunu chi trovunu e nun taliunu anzi si nni futtunu di ccu fannu chianciri comu si fussiru lanzichenecchi.\n\nForsi dicu na critinata ma di sti tempi a Sicilia avi bisognu di siciliani di Vespri ca pijjaru a pidati ddi tinti francisi, li jittaru a mari e nun li \n ficiru cchiu' turnari.\n\nSe vinissinu nni nzignassinu chi veni a diri aviri a cori a propria terra, lu senzu di appartinenza, di sintirisi npopulu, di aviri a libbirta' di campari tranchilli, aviri rapporti suciali basati supra l'amicizia supra a canuscenza senza suspetti ntricamenti e nganni.\n\nJu mi dumannu e dicu, siddu tu sicilianu t'avi fattu macari ammazzari pi difenniri l'onuri tou e da to famijja picchi' ti nni futti di l'onuri da Sicilia e a tratti cu i pedi e penzi sulu e to nteressi? Ca forsi nun e' cosa to sta terra tutta d'oru?"
  },
  {
    "text": "Ancora tanticchia di attinzioni signuri mei beddi stralunati, jenti c'avi persu i senzi e s'avi persu di casa a sentiri sti cosi fora catiguria. Nti sta nostra terra biniditta do Signuri tuttu chiddu ca si simina chianta o si nnesta o nasci spuntaniu risulta eccezziunali come pizzatura gustu e sapuri e cci nnli' senza fini quantu nni vuliti di ogni tipu e qualita'.\n\nNun mi cci mettu propria a fari nelencu pi nun rristari senza sciatu e senza vuci. Dicu sulu ca tutti i produtti da nostra terra cultivati cca e dda su' na spicialita' unica e sula ca nun si gusta a nautra banna ... un cli' nenti chiffari, nun cci resistu, l'avi diri pi forza.\n\nA Sicilia doppu ca pi millenni avi statu lu granaiu d'Italia, abbannuna sta cultivazioni pi darisi anima e corpu a la produzzioni ortufrutticula. 'N tempu 'i nenti addiventa l'ortu d'Europa.\n\nOra comu ora sta risturannu i cuntinintali cu pummadoru 'i Pachinu di ogni culuri tipu e pizzatura \ncu i pipi virdi russi e gialli di Butera\ni milinciani di Santa Cruci Camerina \ni ranci di Ribera e Bivona\nlu sciuriettu viola di l'Etna\nlu cacuocciulu spinusu di Menfi \nlu citrolu do Comisu \ncaroti di Ispica e Rusulini \naulivi di Castelvitranu\nlinticci di Ustica\npersichi di Liunforti \npiracosci da pruvincia 'i Catania \nficuriini di Calatafimi Cunziria Segesta e Vizzini\ncachi 'i Misimeri\ncricova di Scillatu\nmiluni 'i sciauru di Erici\nnespuli di Trabia \ne pi chiudiri picchi' nun nni pozzu cchiu', a cucuzza serpenti ca si trova unneghe', unni veniveni.\n\nNti l'ultimi tempi lu nostru ortu s'avi rriccutu di tutti i frutti tropicali canusciuti comu banani mango papaja avocado e via discurrennu ca, cosa di lautru munnu su' cchiu' sapuriti e gustosi di chiddi origginali.\n\nNni vuliti ancora? Finemula di babbiari picciotti. Facitivi trasiri nta testa ca tuttu chiddu ca nto munnu si cultiva sta terra si fida a produrlu cchiu' mejju assa' e cu granni facilita'.\n\nE nun cci mettu nto cuntu ca lu pisci do nostru mari cci avi nsapuri ca lautri su ponnu sunnari pi nun passari pi fanfaruni.\n\nMa eni curpa mia siddu campu 'n menzu a stu beni 'i Diu?\n\nF I N E"
  },
  {
    "text": "Forza jenti sbalordita ca pari pijjata di bummi, chi sunu sti facci scantari, pi ccussi' picca vi mprissiunati?\n\nCurriti, viniti a taliari ddi filagni a perdita di occhiu. Sunu i vigni ca fannu racina spiciali bedda citrigna sapurusa pi falla manciari a tutta Europa e miraculusa picchi' a pistalla cci nesci vinu licurusu ca s'avi biviri allegghiu allegghiu cu granni attinzioni picchi' duna cauci a tinchite'.\n\nNti nuautri nun cli' sulu lu biancu e lu russu di qualita' supiriori ma macari lu nivuru, lu Nero d'Avola, pi comli' canusciutu, ca ca mennula qualita' Avola fa coppia fissa di gran lussu supra a nostra tavula.\n\nLu Nero d'Avola e' lu re di re, di vini zue', senza chi tale' tale' e misu a tavula cci fa a sua bedda fugura facennu mettiri i latu quali chi sia vinu ca si cci metti o cantu.\n\nSi fa nti na zona unica e sula ca malanova a ccu nun cci vidi mancu a tiru 'i cannapipa, a ccu nun si sapi arriminari nto munnu di l'affari, nun avi statu mai dilimitata e lu nomu mai tutilatu.\n\nS'avi criatu accussi' na situazioni ca cchiu' strammata nun cci nnli' picchi' lu Nero d'Avola ora si fa macari a Bardulinu nto lagu di Garda. E' mejju ca cca mi fermu picchi' lu stomucu suttasupra si sta svutannu.\n\nE ora mi dumannu chi cci aiu di diri supra i ulivi a vuiautri ca stati ca vuccaperta. Vi piaciunu accussi' comu su' zue' cu sulu sapuri ca cci hannu ca eni eccezziunali o cunzati comu dici a tradizzioni, zue' \"na o morsu e jetta l'ossu?\" \n\nI ulivi virdi nuiautri i scacciamu supra a petra e i cunzamu cu acitu sali ogghiu acci caroti rusmarinu e agghiu, i nivuri si lassunu sciugari o suli. Quannu su' pronti si conzunu cu ogghiu e sali e si nciurunu o scuru. Misi supra a pizza cci dununu nsapuri spiciali.\n\nMa forsi a vuiautri jenti mmurrata vi nteressa l'ogghiu extra vergini di oliva ma ju na na dilusioni v'avi dari, nti nuiautri ogghiu EVO, comu veni chiamatu, nun cci nnli'.\n\nLu nostru ogghiu ju nun sacciu comu l'avi qualificari picchi' accussi' comu cula do frantoju veni misu nti na giarra stipata dintra un stanzinu o suttascala o scuru e lassatu ripusari 'n santa paci.\n\nQuannu serbi cu ncuppinu e immutu appositi, si pijja 'i supra supra e si jinchi a buttijja. E' accussi' virdi e ntenzu ca pari succu di Kiwi.\n\nA l'annu a poi prima di mittirici l'ogghiu novu ca risidenza si cci fa lu sapuni 'i casa e nun sacciu se si capisci a mpurtanza da cosa.\n\ncuntinua"
  },
  {
    "text": "Arrivatu a stu puntu avissi a cuntari tuttu chiddu ca si po' fari cu i mennuli ma ccu si fida a quantu su' e di tanti maneri? Tale' chi fazzu, cuntu i cchiu' populari e mi levu lu pinzeri.\n\nAzziccu cu latti 'i nennula ca eni lu cchiu' facili 'i tutti. Si pijja npugnu di spiccia e si triturunu cu tutta a peddi. Sminuzzati finifini si mettunu nti pannu fittufittu e poi pi quarchi secunnu nti na bicchirata di acqua frisca misa nti na caputa e si strinciunu fortiforti pi farici sciri lu sucu jancu. St'operazioni si ripete fin'a quannu sucu nun cci nni nesci cchiu'.\n\nNta stati vivutu friscu ti rristora l'ossa e ti susteni mejju di qualsiasi autra cosa. Di stu sucu a poi si cci fa a granita ca a colazzioni e mirenna e' cchiu' gradita di briosci e cappuccini, macari ghiaccioli si cci ponnu fari ca si liccunu cu piaciri mentri ca si passia nto lungumari.\n\nSiddu i spiccia su' janchi senza peddi ammiscati cu jancu di l'ova zuccuru e meli si fa nturruni ca nun cci avi parauni. Tritati finifini si cci fa a pasta riali, a chiamamu accussi' picchi' e' degna di re e riggini. \n\nSulu nuautri a sapemu trattari comu Diu cumanna picchi' cci facemu sciri viscotti di ogni tipu forma e cunsistenza ca sulusulu a talialli si senti nta vucca lu sapuri ca cci hannu e nti naschi lu sciauru ca fannu.\n\n Cci facemu macari i fruttini, zue' a frutta Marturana. Pi falla pricisapricisa comu cugghiuta a l'ura a l'ura s'avi ssiri artisti veri.\n\nDdu cornutissimu pasticceri sapi a pirfizzioni ca cumparennu cu guanteri cinicini di viscotti e pasticcini ti li metti sutta l'occhi e nasu sicuru com'a morti ca a lingua 'i fora nni fa sciri.\n\nLu filibusteri e' ncarnefici sadicu e spiitatu senza na stizza di umanita' e ti mostra ddi terrificanti strumenti di micidiali tortura cu nsurrisu sarcasticu picchi' lu sapi ca nuddu risisti senza ca si nni ccatta na mezza chilata.\n\nStu criminalie' nnelincuenti senza scrupoli picchi' a poi spunta cu sua maista' a divina 'imperatrici di tutti i cosi aduci di qualsiasi nazioni paisi e cita', a CASSATA, lu massimu di bonta' magnificenza e spittacularieta'. Nun cli' nautru dolci ca cci po' fari i scarpi.\n\nDavanti a idda misa apposta 'n bedda mostra si vedono sceni di tragedia greca. Pi ddaveru dicu, nun babbiu! Cci su' lamentazzioni 'n coru senza affruntu e decoru, vuci dispirati, scuppiatini di esclamazzioni addulurati, dichiarazzioni di amuri ncunnizziunatu. \n\nI cristiani cci passunu davanti 'n procissioni taliannu cu divuzzioni ddu capulavoru di cumposizzioni di frutta cannita.\n\nJu sugnu cummintu ca a nostra cassata nun e' di stu munnu. Pi mia avi cadutu do celu. Cci avi scappatu di manu a nangiluzzu mbranatu picchi' sapi propriu di paradisu.\n\nPa pasta riali, signuri mei, nun cci su' paroli ca fannu capiri ca qualsiasi autru manciari scumpari siddu si metti cu idda a parauni. \n\nNcunsijju prima di chiudiri st'argumentu. Nun chiamatila marzapani \npicchi' di stiddi cademu nti staddi, da puisia a prosa. A jenti fina assapura a pasta riali, lu populinu lu marzapani.\n\ncuntinua"
  },
  {
    "text": "Parramu allura di cosi permanenti ca esistunu di millenni, di mennuli, accuminciannu di quannu su' 'n sciuri.\n\nTaliatila, taliatila cu tantu di occhi sbarracati ssa biddizza nfinita! Taliatili tutti l'arburi sciuriti! Su' accussi' assa' e lu biancuri e' ccussi' ntensu ca comu ca nivi cci voli l'occhiali di suli pi nun rristati alluciati.\n\nE' nfinominu tuttu sicilianu. Lu culuri jancu lucenti di sciuri risulta piu' prorompenti picchi' lu sciuri spunta ca l'arburu e' nudu senza lu virdi di fogli. Certi spittaculi a Natura sulu 'n Sicilia i metti 'n scena.\n\nE comu l'agrumi macari i mennuli comu giustamenti si chiamunu pa nobili origgini ca cci hannu, sunu cini di sustanti vitamini e proteini ca nni fannu na miniera d'oru puru.... Ma e' mejju ca nun dicu nenti pi nun passari pi mbrujjuni.\n\nMa comu pozzu starimi mutu davanti a stu fruttu spiciali, soprattuttu davanti a mennula qualita' Avola, a Pizzuta, a Rumana, lu Fasciuneddu, mmintati di Giuseppi Bianca botanicu alisi (avulisi) di fama munniali, lu cchiu' ranni cuniscituri di mennuli mai 'sistutu, ca i siliziona ntra 800, dicu 800 varieta' sparsi nto munnu.\n\nA mennula di Aula e' ccussi' priggiata ca supira ogni umana cunsidirazzioni. E' aduci gustosa e sapurusa supra ogni diri 'n modu particulari a Pizzuta ca cci avi spiccia tutti uguali ca parunu fatti apposta pi fari i cunfetti .\n\nSu' beddi di vidiri, sciaurusi di muriri e si manciunu cu granni piaciri e suddisfazzioni.\n\nA mennula tutta e' genuina pi costituzzioni, pura , schietta , nun cci avi contru nnicazzioni, biologica pi sua natura e ccu sa vinni cu sta dicitura e' mbrujjuni ntrallazzeri e speculaturi.\n\nL'arburu e' ccussi' forti ca supporta tutti cosi, lu mmernu cchiu' rigidu a stati cchiu' siccagna, cu suli forti senza na stizza di acqua', resistenti a quali ca sia virus e malatia. Lu viddanu nun cci fa mai nenti e si rivorda di avillu quannu e' ura di scutularici i mennuli.\n\nLu fruttu e' ncorruttibili picchi' lu proteggi na scorza dura mpenetrabili a batteri e muffe e si presenta beddu tisu e pulitu prontu pi ssiri manciatu legalmenti senza scantu e pinzeri.\n\nL\"anziani di na vota cu tuttu ca erunu scogniti ca pi natura a mennula e' antinfiammatoriu antiossidanti energeticu ntegraturi alimentari ecceziunali, nzumma na miniera di minerali po beni da saluti, tipu ferru magnesiu potassiu e calcio, nserbatoiu di vitamini e proteini di l'A a Zeta, l'omega 3, pi falla brevi nalimentu completu o 100%, nutritivu o massimu, pi nenti ngrassanti, ogni santu jornu si nni manciavunu na 30na di spiccia e campavunu cuntenti e sciampagnusi senza ca s'hannu mai sintutu strissati.\n\ncuntinua"
  },
  {
    "text": "Forza picciotti, ccu stati spittannu, fativi sutta, rristurativi l'ossa, nun rristati a taliari mpalati comu babbaluccuti, cci nnli' pi tutti, pijjati senza scantu a vulunta'.\n\nE siddu vi resta tanticchia di sennu sbarracati l'occhi nto blu di stu mari ca dda ssutta 'n funnu a l'orizzonti cu celu si cunfunni. Mari e celu 'n Sicilia spittaculu a tutti l'uri sannu dari.\n\nQuannu taliu stu mari davanti a l'occhi mi viju passari sceni storichi di battajji navali, liggenni avvinturusi a partiri do tempu di tempi fin'astura.\n\nViju ca vagna i costi di 3 cuntinent,i ca s'avi fattu navigari di jenti di ogni tipu razza religioni lingua e cultura, c'avi fattu sviluppari cummerciu e civilta', ca nn'avi fattu manciari pisci di ogni tipu e qualita'\n\nE' accussi' canusciutu tantu a la manu accussi' ospitali ca ju pi mia pi veru amicu mi l'aiu sintutu.\n\nAppoi curnuta a miseria viju sceni strazzianti naufragi e annegamenti. \nQuantu figghi di mamma si nn'hannu jutu a funnu nti stu mari nostrum, nto canali, lu Canali 'i Sicilia.\n\nPi tutta sta povira jenti ca scappa luntanu da propria terra natali dispirata pi tanti guerri e mmazzatini, cina cina di spiranza di iri a truvari travajju e paci eni piro' Scilla e Cariddi i mostri sempre morti di fami ca gghiutunu picciotti omini vecchi fimmini e picciriddi macari nti stu pricisu istanti senza ca nuddu pijja i pruvvidimenti do casu.\n\nA ccu cci cummeni sta situazioni, ccu e' ca cci mancia di supra e nun la voli canciari? ... (doppu tanticchia di silenziu) Mi dispiaci nun mi fidu a cuntinuari \n\nCola-Chi piccatu! Na vota tantu ca sentu cosi beddi supra a Sicilia!\nCurrau- Nun e' curpa da Sicilia siddu cci su' tutti sti morti nnijati \nCiccu-Veru, ma a bedda Sicilia c'avi statu sempri mmuntuata terra\nd'amuri terra do suli di ora in avanti veni riurdata veni riurdata pi tutti sti tragedii. E' propria chistu ca a mia nun mi cala, ca \nmi rudi \nCurrau-Forsi chiddi ca cci vonnu mali! Ma pi ccu cci voli beni veni \nriurdata pi assa' pa bona accugghienza ca cci amu fattu a tutti,\n p'i tanti tipi di assistenza ca cci amu datu. Nun su' picca i\nmeriti c'amu accumulatu.\n\nCiccu rresta nautra vota 'n silenziu ma cci voli picca a cummincirisi ca tantu tortu Currau nun cci l'avi e allura ricumincia cu cchiu' lena di prima.\n\nE va beni, sia come sia signuri beddi, nun pinzamu cchiu' a sti cosi tinti ca fannu mali a cori e stomucu. Spiramu lu Signuri ca sta mattanza nun si ripeti e stu mari torna a ssiri amicu di tutti.\n\ncuntinua"
  },
  {
    "text": "Signuri tutti, masculi e fimmini, eccu a vuiautri i maravijji di Sicilia. Sbarracatili ss'occhi, taliatili allammicati, ammiratili e sbalurditi, di unni vi firriati e firriati sulu magnificenzi viditi.\n\n Nun si ccabbunu mai pi quantu su', e ccussi' differenti e ccussi' di gran valuri ca ju nun sacciu di unni cci avi zziccari pi farivi cchiu' mejju scimuniri\n\nSiddu cci pirmittiti cuminciu a farivi scantari prisintannuvi a maravijja ca vi nnorba l'occhi, a rannizza piu' strabilianti, lu virdi srupefacenti timpistatu di giallinu russu e arancioni zue' limiuni tarocchi aranci e mannarini.\n\nMirati e stupiti jenti senza sciatu e vuci, chisti i jardini di Sicilia su', fatti di propositu vicinu lu mari pi farci pijjari cchiu' sapuri a sti frutti sciaurusi di l'oru stissu cchiu' priziusi \n\nLu sciauru ca mannunu si svulazza nti l'aria e si cunfunni ca brezza marina e profuma st'isula sana sana. Siddu nun vi firria a testa vi tiniti forti a qualchi banna picchi' vi pari di vulari supra culura sciauru e sapuri ca si nun si cci stapi accura fannu mbriacari.\n\nChi spittaculu picciotti! E' ccussi' fora do normali, ccussi' scommolgenti ca i jenti avissin'a veniri di propositu nti sta terra senza parauni sulu sulu p'aviri lu privilegiu di taliarlu comu si talia nmirajju.\n\nE a priziusita' di sti frutti nun finisci nta spittacularieta' picchi' su' ncoktail di vitamini, sustanzi e acidi benefichi. Accussi' e' nun nni dicu minzogni.\n\nAscutati nfissa a vuiautri fimmini di casa, mittitili nta tavula ogni santu jornu a comu sia sia, a tipu sprimuti succhi o frullati, a cunfitturi o marmillati, gilati o graniti o macari minuzzati e cunniti cu sali ojju e pipiolu. Comu i fati e fati su' sempri ben'accetti di tutti i palati.\n\ncuntinua"
  },
  {
    "text": "Stu cuntu pijjatulu pi chiddu ca vi pari. Siddu pi vuiautri e' na farsa a mia mi sta beni, na tragedia nun cci aiu nenti 'i ncuntrariu, na cummedia surriali nun cci aiu nenti chi diri, na comica sugnu d'accordu.\n\nNun mi viniti a diri piro' ca e' mmintatu. Ju v'assicuru ca i 2 protagonisti, Ngigneri e Julius Sesar, su' nmiscujju di almenu 4 pirsunajji riali. Chiddu ca cci nesci da vucca ju cu l'aricchi mei l'aiu sintutu.\n\nLu restu di pirsunajji figuri comichi su' cumparsi mittuti dda pi fari ridiri, po divertimentu di ccu leggi.\n\nA scena e' situata nto pratu beddu curatu cu arvuri siculari di carrui, ca fannu tutta l'ummra ca si cerca nti jurnati di suli forti, di na villa antica aristucratica, di nbaruni mi pari, cu tantu di stemma nobiliari e di mottu nsicilianu \"cchiu' dda da mmaginazzioni\", ovidiva' chi vulia diri.\n\nA villa e' sempri occupata di na trintina di cristiani masculi facultusi di tanti eta' ca vannu e venunu a piacimentu in cumpleta libirta'.\n\nI parenti di sti signuri cuntanu ca e' na casa di riposu ammeci cci posunu ccu e' 'lienatu pi tutti i roti da testa e pedi.\n\nLu Ngigneri tutti i matini va nti sta villa e cci passa 3 quarti di jurnata. Cci mancia, cci vivi, si cci fa a siesta e versu i 3 do pomerijju si nni va nti l'ufficiu a fari lu ngigneri. Dici ca comu ngigneri e' bravu comu picca cci nnli'.\n\nS'avi vinutu a criari sta situazzioni e nuddu cci avi lu curajju di schilibralla pi nun danniggiari a so saluti mentali.\n\nCci avi sulu sta fissazzioni, canusciri a manera di rajjunari di pazzi dichiarati e scupriri si differenza cli' cu modu di rajjunari di chiddi ca si dici ca su' sani di menti.\n\nHa pinzatu giustamenti di iri dda unni i pazzi si trovunu facirmenti, nta nmanicomiu cioe', e siccomu a purtata di manu cli' ssa villa cci avi vinutu facili facili irici.\n\nI dialughi ca secuunu su' na ricostruzzioni mixata di tutti chiddi ca lu ngigneri cci avi jornu pi jornu, ora cu chistu ora cu chiddu. A rotazzioni i pirsunajji sempri i stissi su'.\n\nCAVADDU PAZZU \n\nNgigneri - (si vvicina nti tipu vistutu comu ninnianu miricanu. E' ssittatu\n 'n terra e fuma na pipa bedda longa) Bonciornu \n\nCavaddu pazzu - (Isa a manu ritta l) Augh\n\nNgigneri -Lei vistutu ccussi' stravacanti ju cci scummettu ca e' pazzu\n\nCavaddu pazzu - (sempri ca manu ritta isata) Augh, Cavaddu pazzu \nsugnu \n\nNgigneri -Finarmenti lu truvai lu pazzu ca circai \n\nCavaddu pazzu -(siddiatu) Augh ... Augh. Cavaddu pazzu di nomu no di fattu. Augh... Augh\n\nNgigneri -Pi mia unu ca cci avi 'n testa tutti ssi pinni culurati, ssittatu \n'n terra comu ninnianu, ca fuma npipuni longu mezzu metru \n\nCavaddu pazzu - (ancora cchiu' assa' siddiatu) Augh Augh Augh.\nchistu lu kalumet da paci eni. Augh Augh Augh. Cca cu tutti \nsti visi pallidi sfasati com'a tia cli' di nesciri foddi. Megghiu \nfumarica fari dumanni di nsinzati senza senzu. Augh Augh\n Augh.\n\nNgigneri -Rajjuni cci avi, lu ricanusciu ... Augh Augh Augh ... ma ju avi\nparrari cu npazzu dichiaratu a ccu mi putiti nnirizzari?\n\nCavaddu pazzu - Nun tu sacciu diri. Talia chi po' fari. I vidi a ddi 4 visi \npallidi ca firriunu tornu tornu a ddu maccarruni nto centru e\nsi tenunu a panza? Chi ti pari a tia ca stannu facennu a\ndanza pi fari chioviri? Babbu! Ddi scimuniti comu i pazzi \nridunu. Pi mia iddi su' qualificati a parrari cu tia.\n\nJULIUS SESAR \n\nNgigneri -(lassa perdiri a Cavaddu pazzu e si rivolgi a 3 pirsunajji \nvistuti cchiu' stravacanti ancora) Buongiorno a cheste belle\ndamigelle\n\nJulius Sesar -Damigella cci lu dici a to soru, masculi siamo \n\nNgigneri -Cu i vistini longhi?\n\nJulius Sesar -A unni cci l'avi l'occhi! Nun lu vidi lu bordu russu da toga \ndi senaturi romani? Ego sum Julius Sesar \n\nNgigneri -(cuntenti!) Allura lei pazzu eni!\n\nJulius Sesar -Chi ti nesci di ssa vuccazza malanova a tia \n\nNgigneri -No, siccomu sacciu ca Giuliu Cesari avi murutu...\n\nJulius Sesar -Accussi' ju pi tia ncadaviri mmulanti fussi. Lu cca prisenti \nNeroni nmortu ca parra sarebbi? E Caligula nschelitru \ntutt'ossa ti pari?\n\nNgigneri - No, lu sapi comli', a genti parra, a storia cunta ...\n\nJulius Sesar -A genti sparra a storia nun passa e nun cunta... verba \nmanent scripta volant ...\n\nNgigneri -No, scusassi, lei po' essiri tuttu lu Sesar ca voli ma lu latinu lu\nscanusci. E' scripta manent verba volant \n\nJulius Sesar -Tu pazzu si'! Riorditi ca ju veni vidi e fici, ca ju l'autori \nda bella gallica sugnu \n\nNgigneri -De bello gallico \n\nJulius Sesar -M'avi pijjatu pi gay? Ju etiru sugnu.\n\nNgigneri -Canciamu sunata. Ju npazzu staju circannu \n\nJulius Sesar -Cca dintra? Tu cchiu' pazzu ancora si'. Cca dintra cli' \ngenticu tutti i senzi appostu, civili, 'ducata, nobili \naristucratica... a parti di mia... ma ju fora catiguria \nsugnu....\n\nNgigneri -Stavota rajjuni cci dugnu \n\nJulius Sesar -Talia, cca cli' Neroni, un geniu ca pi fari divintari Roma\ncaput munni citta' eterna ammeci di demulilla a picca \na picca a spisi do Statu cci fa risparmiari nmari di sordi dannuci a focu tuttu nta na vota.Malauguratamenti fu\n calunniatu di repubblicani l'accusaru di essiri\nnpiromanu. (!?)\n\nNgigneri -Ma no unu quarsiasi, po cchiu' ranni pironomu mai 'sistutu\n\nJulius Sesar - Mancu cuntu ti dugnu! Caligula cca nun e' di menu. Ha\npassatu a storia comu lu riformaturi do santorium \nrumanum lu famusu sanatorius populi populi ccu eni \nrumanescus....\n\nNgigneri -Ca quali! Vulia numinari consuli lu so cavaddu prifiritu\nIncitatus e fallu trasiri comu senaturi do Senatus \nPopulusche Romanus.\n\nJulius Sesar -Chiddu ca eni. Tu cci avissitu rrinisciutu a fallu? (lu \ntalia nsenzu criticu e si smurfia tuttu po disgustu) Cca\nfari unu ca cridi ca i verbi volunu! A poi cci sarebbi \nVispasianu ma ora comu ora si teni isulatu picchi' s'avi\npijjatu di collira ca cci annu fattu scumpariri tutti \nvispasiani... i gabinetti pubblici pi tia ca nun sa nenti.\nTalia ddassutta. Lu vidi chiddu cu i baffuni longhi mezzu \nmetru, a testa pilata e a trizza di nmetru? Gengis Kan e',\nlu ranni cunnuttieru flagellu di Attila\n\nNgigneri -Veramenti Attila eni lu...\n\nJulius Sesar -Ti sta mutu ca nun sa nenti? Chiddu o cantu ca varva \nrussa e' Fidiricu Barbarussa e chiddu appressu cu dda \ncazzarola nta testa ...\n\nNgigneri -A mia nsculapasta mi pari \n\nJulius Sesar -(c'avi taliatu megghiu) Puh disgraziatu manciatu di cani\ncosa tinta ruddulusa, fitenti ncrasciatu....\n\nNgigneri -A mia stu parrari tantu latinu nun mi cci pari \n\nJulius Sesar -S'avi fissatu ca s'avi fissatu cu sculapasta e nun cli' \nforma umana ca cci fa perdiri ssu vizziazzu \n\nNgigneri -Chi mali cli' nto sculapasta?\n\nJulius Sesar -Lu vidi comu si'? Siddu cci l'avi iddu ncuppulatu nti ssa\ntesta a forma di mulinciana mu dici comu facemu a\nsculari a pasta?\n\nNgigneri -Certu ca ... ma ccu e'?\n\nJulius Sesar -Mancu tanticchia di cultura cci avi! Don Chisciotti da\nMancia e', lu vincituri di tutti i mulini a ventu da Spagna.\nChi eroi!\n\nNgigneri -A Sanchu Panza nun viju \n\nJulius Sesar -Cca genti plebea nun la vulemu. Talia ccu veni!\n\nNAPULIUNI\n\nNapuliuni -(cci avi a manu ritta nto pettu nfilata tra i buttuna di na\ngiubba marroni, a manu manca cci l'avi di darreri. Pi\n cappeddu cci avi na bustina fatta cu fogli di giurnali misa\n'ntesta cu i pizzi di latu) Bonsgiur missie' \n\nJulius Sesar -Bonsgiur Napuliun. E lu sciapo'?\n\nNapuliuni -Futtut\n\nNgigneri -Lei pazzu e'!\n\nNapuliuni -Che di' malidi'... a la ghigghiuttin\n\nJulius Sesar -Bon bon Napuliun \n\nNapuliuni -Stu caz ... a mua' na maz ... a mua' na zap ... na lapaz. ...\na la ghigghiuttin \n\nJulius Sesar -(o ngigneri) Dumannici scusa pi subbitu prima ca a tri \ntuba finisci \n\nNgigneri -Pardon Napuliun, bonbon, sugnu nminchiun Napuliun \n\nNapuliuni -Va bon, sto bon po mumont \n\nNgigneri -Lu fattu e' ca ju avi parrari cu npazzu \n\nNapuliuni -Isi'? Tu si' paz\n\nNgigneri -Curiusu. Vojju appurari siddu diffirenza cli' ntra i \nrrajjunmenti di pazzi dichiarati e chiddi di sani di menti \n\nJulius Sesar -Tu talia unni s'avi fissatu stu babbu. Vuo' nesciri pazzu?\n\nNapuliuni -Pur mua' e' paz scatinat\n\nJulius Sesar - T'avi fissatu nti na cosa senza senzu, nun cci pinzari \n cchiu' \n\nNgigneri - No, ju avi sapiri pi nun sfasari \n\nJulius Sesar -(cci parra cu ntonu paternu) Amicu, livamu lu scherzu e\npijjamu lu babbiu... lu seriu. Tu cridi ca a genti dda fora e'\nsana di menti? Babbu si'! Ti pari ca chiddi ca fannu ogni \ncosa di prescia furiusa rrajjunmenti sani sannu fari?\nBaccala'! Tu cridi ca ssi cristiani ca travajjunu comu \ndanati p'amuri di sordi senza abbadari a ccu fannu\ndannu a testa supra i spaddi cci annu? Scimunitu! Tutti \nddi pirsuni tranchilli filici surridenti sulu nta pubblicita'\nesistunu. Nti casi lu nfernu cli', tutti a jittari vuci su'. \nDda biata genti nrialta' e' cina cina di grattacapi e \npreoccupazzioni, cci l'avi i sordi o nun cci l'avi picchi' \nappressu a tutti i modi si nni va.\n\nNgigneri -Macari quarcunu ...\n\nJulius Sesar -Ca quali, tutti i stissi su'. Ti riordi ddi rasoli di sicurezza\ndi ferru ca si smuntavunu tutti e cci aviunu a lametta \nsana?\n\nNgigneri - Comu no, me patri sempri si tajjava \n\nJulius Sesar -Nrasolu di chissi pi tutt'a vita durava e npacchittinu di\nlametti na miseria custava. Di quannu strummintaru \ni rasoli di plastica ca mezza lametta nun passa nmisi\nsenza ca nesci nrasolu cchiu' tecnologicu e picchissu\n cchiu' caru e tu ca si' sempri o passu sborsi dinari\n sempri cchiussa'.\n\nNgigneri -Veru e' ma ju nun mi tajju\n\nJulius Sesar -Tuttu chiddu ca vuo' ma tu beddu miu i pazzi dda fora\nti va cerchi, a carrittati nni trovi. A unu com'a mia a poi siddu cci scappa di diri ca cci piacissi campari o \ntempu di Romani e a Cannaluvari mi maschiru ca toga \ndi senaturi zacchiti e sugnu cunzatu pi festi e pi\nsimani, bullatu pi pazzu patintatu. \n\nNgigneri -Accussi' facili facili eni?\n\nJulius Sesar -Chi m'annu fattu a mia ssi babbi scimuniti! A vita \n m'annu rijalatu! Ju cca dintra centanni cci campu e i\ncurnuti comu tanti frasciosci ann'a pajari \n\nNgigneri -Certu ca ... vulennu rajjunari....\n\nJulius Sesar -Chi cci avi rajjunari a fari! L'unicu rajjunanentu ca po' \nfari chistu e'. Sugnu cunnannatu a campari, tantu vali\nfallu cchiu' filicimenti pussibil. Ju cca di pascia' ma\npassu. Sugnu sirbutu lavatu e stiratu manciatu e bivutu \nsenza ca mi spacinziu. Passiu jurnati sani nti stu \nparadisu cu bedda e simpatica cumpagnia, mi vestu \ncomu mi pari e piaci, rispiru aria pulita e mi nni staju \nluntanu di stress e baccanu \n\nNgigneri -Biatu lei!\n\nJulius Sesar -Dimmi na cosa, ma tu, tu, ccu si' tu?\n\nNgigneri -Ju? Ccu sugnu ju? (si sbuttuna a cammisa e cumpari na\nmagghietta russa) Ju Giuseppi Garubardu sugnu \n\nJulius Sesar -Ora rajjuni cu versu!\n\nMa lu ngigneri e' macari Giuseppi Mazzini, Panchu Villa, Che Guevara, Alissandru Magnu e tutti l'autri visiunari ca sulu pi cumminazzioni e circustanzi miraculusi nun annu statu dichiarati pazzi sfasati rabbiusi.\n\nF I N I"
  },
  {
    "text": "A mia propria stu cuntu mi fa rizzari i carni tutti i voti ca lu leggiu macari picchi' lu vecchiu cunta pilu e piliddu, ca ju ora nriassintu cci fici. E chistu e' lu cuntu.\n\nLu picciottu e' di famijja bona. So patri era maistru di scola elementari ma avissi vulutu addivintari prufissuri cosa ca nun potti fari picchi' pi so patri fu assai ca l'avia fattu 'ddivintari maistru. Avia travagghiari e purtari sordi dintra. \n\nNun lu potti 'ddivintari mancu quannu si spusau picchi' so patri muriu e iddu avia a pinzari a manteniri a so matri.\n\nQuannu so muggheri addiventa proprietaria di tirrina aviunu passatu troppu anni e nun era lu casu di rimittirisi a studiari. A \nlaurea percio' cci rristo' nte canarozza.\n\nQuannu doppu na fijja fimmina cci nasci lu masculu a prima cosa ca pensa eni \"chistu avi 'ddivintari prufissuri o pi sia o pi forza.\n\nLu picciottu disgraziatamenti nun c'era purtatu a li studi mentri a fimmina si vidia ca era troppu brava nta tutti i materi, ma \"e' fimmina e s'avi stari dintra a mpararisi lu misteri di fimmina di casa\". \n\nNun cci fu versu di farici canciari idea mancu quannu fu evidenti ca lu carusu era mmeru cucuzzuni, ca i libbbra nun faciunu pi iddu. So patri piro' s'avia fissatu nti dda manera e jornu doppu jornu addiventa sempri cchiu' nirbusu e cci accumincia a darici lignati. \n\nParti cu i timpulati ma prestu passa a virria, a cinghia di pantaluni, nzumma a chiddu ca cci capita nti manu e nun talia se si trova a scola o dintra unni fa lu dopuscola. A ogni minimu sbajju erunu vastunati a levapilu. Su' mittia sutta lu rinocciu e tannu lu lassava quannu si cci rumpiva a bacchetta o autri strumenti di tortura.\n\nA cosa ca fa rudiri cchiussa' lu patri e' ca lu carusu, di costituzzioni forti comu ntoru, assuppa i corpi senza nlamentu, senza diri mai \"ahiai\" comu si duluri nun nni sintissi.\n\nTutti i voti ca so patri accabba cu i lignati iddu si metti additta no comu chiddu ca l'avi scippatu boni pi boni ma comu si a vinciri iddu avissi statu.\n\nDdu diavulu ncarnatu di so patri, scialumortu unnli' \nmisu, cca lu vecchiu usa palori duri, suttaspeci di nsignanti e patri, tantu dissi e tantu fici ca rrinesci a stutarici a lu so propriu fijju a luci ca cci brillava nti l'occhi e lu surrisu ca sempri cci cumpariva nta vucca.\n\nLu carusu, ancora no s'aviunu finutu l'elementari, scumpari da circolazioni. I cumpagni di jochi sulu a scola lu vidunu e siccomu l'immitu a jucari nun l'accetta cchiu' e vidunu ca nun surridi a nuddu, nun babbia e quasi nun parra cu nuddu, a picca a picca si 'lluntanunu e iddu resta sulu.\n\nLu patri si nni gloriava cu tutti \"a testa a partitu cci misi. Ora notti e jornu a testa a puzzuni supra i libbbra cci avi\". Ma tuttu chistu nenti nnli'.\n\nA vera tragedia scoppia quannu lu picciottu si laurea, a bonaebone', ma ddiventa prufissuri, picchi' ntinzioni di iri a fari scola nun cci nn'avi. Lu patri sa pijja accussi' tantu a malu ca cadi malatu e a l'annu mori.\n\nA morti do patri o picciottu nun cci fa ne' caudu ne' friddu, resta mpassibili comu na statua di marmu sempri ca stissa espressioni nnifferenti ca cci avi di carusu.\n\nA matri mmeci senza lu maritu cadi nnepressioni e nun si ripijja cchiu'. Ora avi murutu ma avi statu anni e anni jittata nti na sdraju nciusa nti na stanza o scuru.\n\nA soru avi rristatu zitella cu tuttu ca e' simpatica benestanti e fimmina di casa perfetta.\n\nI picciotti nun l'annu vulutu anzi nun si cci annu mai avvicinatu scantannusi ca cu l'eta' ddiventa scimunita comu a so matri o scurrijjuta comu a so patri o sfasata comu a so frati o tutti tri cosi anzemi.\n\nLu vicciareddu e' ccussi' ncustiatu di dda tragedia ca mi duna macari a morali.\n\nViditi a chi conseguenzi tragichi porta na fissazioni fijja di nrancori ca lu patri mai avi saputu superari cu tutta a sua ntelligenza. Iddu avia crisciutu sutta npatri dittaturi patruni do distinu di propri familiari e mmeci di pinzari ca so patri avia tortu e di cumpurtarisi differentementi, s'avi vulutu vinnicari torturanno so fijju, mpidennu a so fijja di farisi a so strata\n\nIddu avi murutu cummintu ca ncapufamijja avi lu duviri di nigarici e fijji a libirta' di scijjirisi a vita ca vonu fari. \n\nA tragedia avi statu ancora cchiu' tragica picchi' so mujjeri avi statu na fimmina cumminta ca lu maritu sapia chiddu ca facia, ca idda nun cci avia lu dirittu di nterveniri. Comu matri avi statu ancora cchiu' tinta picchi' avi statu priva d'amuri maternu datusi ca nun cci avi 'vutu mai a minima reazioni e torturi ca lu fijju subiva tutti i jorna anzi avi sempri giustificatu lu patri carnefici.\n\nE poi cli' dda vigghiacca di so soru ca p'amuri da roba s'avi statu sempri muta. Nun s'avi mai ribillatu o divietu di cuntinuari i studi e nun avi mai dittu na palora a favuri do frati.\n\nNni vuliti ancora pi capiri picchi' cci l'avi cu tutti i fimmini? Mi taliati comu si farfantirii v'avissi cuntatu purtroppu nun e' accussi'.\n\nVabe' va, nun cci pinzati. Mi raccumannu piro', facitivi a vostra strata senza ascutari a nuddu, nzirtati o sbajjati a vita vostra e' e sprattuttu nun scarricati nti fijji i vostri scunfitti.\n\nF I N I"
  },
  {
    "text": "Stu cuntu nun e' cosa mia. Mu cuntau mmicciareddu c'avia essiri di famijja picchi' sapia troppu cosi ca namicu nun puteva canusciri. \n\nJu l'aiu smurfiatu pi farici trasiri i 3 Ci ma sulu nto principiu \nFacemu finta ca iddi nesciunu do comuni e vannu a rifriscarisi cu l'acqua sorgiva ca di supra cci annu pusatu n'artistica statua di Diana sdrajiata ca si trova a centru di piazza.\n\nNto mentri ca stannu vivennu sentunu jittari vuci. E' unu ca cci grida di nun fallu.\n\nPrufissuri - (mentri ca si cci avvicina) Livativi di ddocu, chissa acqua \nnchinata e'. (arriva) Nti st'acqua i Romani cci annu pisciatu\n\nCiccu - E picchi' nun cli' ncartellu cu scrittu ca eni nchinata?\n\nPrufissuri - Bella minkia! Accussi' nuddu sa vivissi\n\nCiccu - (cunfunnutu) Eeeeh! Aspittati nmumemtu, quantu mi ripijju. Atu\ndittu ca st'acqua e' nchinata...\n\nPrufgissuri - Picchi' i Romani cci annu pisciatu \n\nCiccu - Binidittu Diu! Ncartellu di avvisu piro' nun cli' \n\nPrufissuri - E tantu ciaru!\n\nCiccu - (a Cola e Currau) Dicitimillu ca ju arrajjunu e iddu nenti \n\nCola - Cca si tu cuntinui a rajjunari cu iddu finisci ca nuiautri 3 finemu \ndi rajjunari comu i cristiani \n\nCurrau - Forsi nun sapi scriviri \n\nPrufissuri - (offisu) Cu ccu sta parrannu minkia frisca. Pi faritillu sapiri \nvidi ca ju tutti i matini scrivu na littra o sinnacu, na o \ncummissariu, arcipreti, presidi, capustazioni, cumannanti \ndi vigili e a ccu ma mmatti davanti \n\nCurrau - Littri anonimi \n\nPrufissuri - Arreri cca eni! Tutti firmati e cuntrafirmati di mia stissu e\ncci cunsinnu ju pirsunarmenti picchi' ju di nuddu cci aiu \nfiducia. Ju di ddi malifimmini da posta nun mi cci fazzu\nbabbiari \n\nVecchiu - (arrivannu) Bongiornu prufissuri, c'avemu (nto mentri si \n sciacqua i manu e poi vivi)\n\nPrufissuri - A c'am'aviri! Peni videmu, ngustii e fimmini tinti. Unni mi \ngiru e giru fimmini tinti a tinchite' viju, piffinu nti cresii \ncci nnli' jittati. Secunnu tia nti cresii a prijari cci vannu?\nMinkia di mari! Cu parrini e saristani sa fannu (passa\nna machina purtata di na fimmina) Talia a chidda. A \nst'ura nn'aviss'a ssiri dintra a cociri a spisa?\n\nVecchiu - Chissa maistra eni, a scola sta jennu.\n\nPrufissuri - Bardata e mmillittata comu pi na festa di ballu? Chi mi\nvuo' nfinucciari testa di sceccu! Chidda sa fa cu l'autri \nprufissuri e macari cu i bidelli. Ju mejju di tia e di ccu ti \nveni appressu sacciu chi si fa dintra ssi camiri di tortura\ne cca ti lassu beddu do fissa ca si' .(e mentri ca si nni va) E\nvuiautri accura a unni mittiti i pedi, chista zona minata e'\n\nVecchiu - Poviru fijju! A mia mi fa na pena!\n\nA stu vecchiu un cci pari veru di cuntari a jenti nova pa\nmiliunesima vota na tragedia saputa e risaputa di tutti i pajisani. E cca di secuitu cli' lu so cuntu.\n\n(cuntinua)"
  },
  {
    "text": "Cola -Na vota tantu ca fannu na liggii a favuri do populinu arriva lei e \nmi dici ca nun serbi a nenti\n\nMpiecatu - Senza ncertificatu beddu scrittu stampatu friscu a nudda\nbanna si va caru miu. Lu sa quant'avi ca cli' ssa tinta lijji? Nun la\nfazzu esaggirata ma almenu almenu na cinquantina di anni. E lu\nsa quant'avi ca ju sugnu assittatu nti sta seggia bedda jauta?\n38 anni su' nautri 2 jorna npinzioni mi nni vaju e aiu fattu \ncertificati da matina a sira tutti i santi jorna da simana, tutti i \nsimani do misi, tutti i misi di l'annu pi beddi 38 anni \n cunsecutivi. E lu sa quantu nni fazzu nta njornu? Picca picca\n ncentinaru. E quannu si rapunu i scoli o cci su' i concorsi nun\n cci aiu lu tempu mancu di rattarimi i... a testa. Tu fa lu cuntu di\n tutti i certificati c'aiu fattu? Si nun su' nmiliuni picca cci manca.\n Chista e' produzioni, chistu e' sirbizu pi tuttu lu comuni, chistu e'\n fari lu propriu travajju cu cuscenza\n\nSignura ca borsa da spisa - Cca a discussioni fini'. Mu facissi a mia ca \navi jiri a cociri a spisa, tardu si sta facennu \n\nMpiecatu - Pi ccu e'?\n\nSignura ca borsa da spisa - Ancora nun lu sacciu \n\nMpiecatu - Usu binificenza ... nomu e cugnomu si cci mettunu doppu \nnatu/nata a stoccafissu ... quannu lu sapemu o so tempu ... \nrisidenti a stoccacitrolu ... via e nummiru di porta nun li dicu \npa lijji supra a privacy ... a postu signura ... neuru...\n\nSignura ca borsa da spisa - A poi mu pijju quannu cci aiu tempu \n\nMpiecatu - (a Cola) Ha vistu? Chi cci avi vulutu? Cca cci su' jenti ca ju \nbasta ca cci dugnu nucciata sacciu ccu su' e chi mi cercunu \nsenza ca rapunu vucca. Sta signura (nun si nn'avi jutu picchi' lu \ndiscursu cci piaci) veni almenu na vota a simana e fa \nncertificatu ora pi chistu ora pi chiddu picchi' lu sapi ca nti na\nfamijja ca si ciama famijja unni cli' na matrifamijja cu versu cli' sempri ccu cci nn'avi di bisognu. A Sicilia pi faritillu sapiri stapi\n additta pi certificati, chi ti cridi, ca simcunsumunu comu lu pani e dununu chi manciari a tanti famijji e travajju a tanti patrifamijja comu o maritu di sta signura ca travajja unni stampunu sti certificati. Veru e' signura?\n\nSignura ca borsa da spisa - Me maritu mischineddu quannu stampunu \ni certificati si ricojji dintra stancu mortu \n\nMpiecatu - E chissu picchi' a mijjara nni stampa, a tunnillati. E tu veni\nnto mastru di certificati e mi parri di autucertificazioni? \nRicorditi sti formati palori e scrivitilli nta frunti, i certificati su' \nna culonna pa 'cunumia do pajisi ...\n\nCola - Ma chi mi...\n\nCiccu e Currau - 'ducatu\n\nCola - ... mi sta nciuciannu\n\nMpiecatu - (nun lu senti propria) ... e ccu e' favorevoli a dda tinta lijji\nca e' a vergogna da Sicilia, avi ssiri assicutatu comu ncani\nrugnusu. Dda lijji cca nSicilia s'avi canciari e i certificati \ns'ann'aumintari pi nun cci fari mancari travajju o mmischinu\ndo maritu di sta signura \n\nTutti i mpiecati cci battunu i manu e quarcadunu cci dici \"bravu\" \"santi palori\" \"biniditta ssa vucca ca parro'\" \"accussi' parra\nnsicilianu veru\". Iddu si nchina, ringrazia a tutti e torna a Cola nto mentri a signura ca borsa da spisa si nni va zittu tu zittu ju\n\nMpiecatu - Allura, c'am'a fari\n\nCiccu -Nni serbi pa patenti\n\nMpiecatu - Ti serbi subbitu?\n\nCola -Prima 'i subbitu \n\nMpiecatu - 3 Euro\n\nCola -3 euru! A signura neuru pajo'\n\nMpiecatu - Ma su pijja doppu 3-4 jorna\n\nCola - E allura? A penna si caudia troppu siddu mu scriviti ora\n stissu e mu dati ca vi levu macari lu mpacciu di dintra?\n\nMpiecatu - I reguli su' reguli e nun li fazzu ju \n\nCola -E mi ciama reguli? Chisti mbrojji su', scippi ligali contru a \npovira jenti. Ata ringraziari ca m'atu fattu addivintari nirbusu\ne percio' mi tegnu calmu si non vu facissi ju ncumiziu a\n regula d'arti, a la Toto' vu facissi (si gira e si nni va) \nAmuninni picciotti \n\nMpiecatu - E a patenti?\n\nCola Ciccu e Currau - A pedi nna facemu\n\nE senza salutari si nni nesciunu di dd'ufficiu \n\nF I N I"
  },
  {
    "text": "sestu mumentu \nNfirmera - (finisci cu i cartelli e si vvicina nti Ciccu e Currau ca cartelli nun cci nn'annu) E vuiautri ccu siti? ---+++--- Ciccu (cu Currau, scatta su l'attenti e jittannu vuci comu nsurdatu miricanu ca parra cu sergenti) Ju Ciccu sugnu ----+++---- Currau - {lu stissu) E ju Currau mi ciamu ---+++--- Nfirmera - Oooooh, chi su' sti vuci, chi vi pari ca semu o mercatu? Cca i vuci sulu ju i pozzu fari, pi travajju naturalmenti ( a Ciccu) Tu camina cu mia ---+++--- Ciccu - Cu lei? Nun cci penzu propriu (si ssetta e Currau fa lu stissu) Ju nun mi calu i causi davanti a na fimmina ca nun canusciu ---+++--- Nfirmera - (a tipu cumannu militari) A - dditta (Ciccu e Currau scattunu comu surdati. A Ciccu) Camina ---+++--- Currau - (appena Ciccu scumpari nti na terza porta cumpari Cola) Veni cu mia, jemu a taliari lu tiatru ca voli fari Ciccu ca Nfirmera. (rapi a porta ddu tanticchia pi taliari e sintiri chi succedi nti dda stanza)--++\nA stanza, ca poi e' un stanzinu e' ccussi' cumminata. E' stritta e longa e a centru cli' lu littinu unni i malati s'ann'a sdraijari. Nti nangulu cli' ntavulinettu cu na pocu di mbrojji. A Nfirmera cci duna i spaddi sia a Ciccu ca a l'autri 2 Ci mentri pripara a siringa pa gnizzioni. Ora chi succedi? Ciccu si trova di cca banna lu littinu e percio' macari iddu cci duna i spaddi a Currau e a Cola ma siccomu di facci cli' un specciu i vidi ca lu salutamu e cci fa nzinca di taliari chiddu ca voli cumminari.\nNfirmera - (nti l'autra banna do littinu si gira ca siringa nta manu ritta e tanticchia di cutuni nta manu manca. Siccomu talia a Ciccu nun si nn'adduna di l'autri 2) Scupicciamu na natica, facemu tutti 2 va ca mi veni mejju. Calati causi e mutanni ---+++--- Ciccu - Ma chi sta dicennu, nudu mi voli? ---+++--- Nfirmera - Ti vulisti moviri? O vuo' ca vegnu ju? ---+++--- Ciccu - No no, chi sta rajjunannu, mi staju calannu. (accumincia a muvirisi comu na spogghiarellista, a ritmu di na musica ca nun cli'. Si scopri mezza natica e sa ricopri di cursa. Lu stissu fa cu l'autra) ---+++--- Nfirmera - Si nun cci a finisci vegnu ddocu e ti fazzu ballari lu tip tap ---+++--- Ciccu - Mancu babbiari si puo'!---+++--- Ora vidennu ca a nfirmera avi rristatu unnli' ca era cu i causi calati e i natichi 'i fora sculittannu comu na fimmina gira pi jiri nti l'autra banna do littinu. A nfirmera vidennu ca Ciccu gira, gira macari idda. Ciccu allura aumenta lu passu e lu stissu fa a nfirmera. Su' accussi' veloci ca nun si sa cu scappa e ccu insegui. ---+++--- Nfirmera - (doppu 3 giri e' ca ciatatina. Comu vidi Ciccu nti l'autra banna do littinu) Fermu ddocu, guai a tia siddu ti movi ---+++--- Ciccu - Chi sta dicennu! A siringa a tipu lancia ma voli tirari? (si isa i causi) Ju pedi e ossi sugnu, mali mi fazzu ---+++--- Nfirmera - (cu ntonu feroci di na belva arrabbiata) Calati ssi causi prima ca mi finisciu di siddiarimi pi daveru ---+++--- Ciccu fa a vista 'i cummincirisi. Si scupercia a natica ritta ma iddu si cala da parti sbajjata, ca natica cioe' cchiu' luntana ---+++--- Nfirmera - Giriti, accussi' nun mi veni bonu ---+++---- Ciccu - Ma comli'? Antura ca girai m'atu fattu vuci e ora....----+++--- Nfirmera - Mi sta facennu perdiri a pacienzia (finarmenti si nn'adduna di Currau e Cola) Vuiautri chi cci faciti ddocu? Aspittati ca finisciu cu chistu ca supra 'i vuiautri sugnu. ----++++----- Tutti 3 capisciunu ca era mejju finilla cu babbju. Currau e Cola nciurunu a porta e Ciccu si fa fari a gnizzioni senza autri sturnelli, si cala i causi e si posiziona giustu, a nfirmera di cursa cci passa lu cuttuni cu spiritu.---+++--- Ciccu - (jittannu vuci) Ahiai! ---+++--- Nfirmera - Chi jetti vuci, ancora ti l'avi fari (nto mentri ca parra cci a fa senza ca Ciccu si nn'adduna) Amu finutu, ti nni po' iri finarmenti, santarrifriscu! ---+++--- Ciccu - Gia' finistivu e accussi' lisciu lisciu mi nni mannati? ---+++--- Nfirmera - Aspetta ca chiamu a banna musicali. Vattinni prima ca ti dugnu na timpulata unni ti fici a gnizzioni ---+++--- Ciccu - Mi nni vaju ma nun finisci accussi' ---+++--- Nfirmera - Riclama cu sinnacu ---+++--- Ciccu - Quali sinnacu e sinnacu, ju nto Presidenti da Ripubblica ricurru ---+++--- Nfirmera - Bon viaggiu, basta ca di cca ti nni vai. -----++++++------ Accussi' si finisci stu cuntu senza ca ju criticu a nuddu, nun sacciu ccu leggi ----++++---- FINI"
  },
  {
    "text": "chintu mumentu\nOra cli' na scena degna di Stanliu e Olliu. Comu a ssi 2 macari i 3 Ci si fidunu a criari caos e parapijji finuminali. Taliati chi succidiu quannu Currau trasi nta stanza ca porta ca sbatti forti forti. Iddu trasi allegru e spinsiratu senza sapiri ca di darreri cci avi na nfirmera, anzi na nfirmiruna picchi' cci avi na corporatura ca scunsijja a tutti di avirici a chiffari. Idda trasi sicura e veloci taliannusi nfasciu di cartelli cu i nomi di chiddi ca s'ann'a fari i raggi mittuti beddi spartuti, prima i fimmini e poi i masculi sistimati in ordini alfabeticu. Nto stissu precisu istanti ca a porta sbatti ca parsi na cannunata, un macellu succidiu. Ciccu jetta na vuciazza ca sulu idda fici scantari a tutti \"aaaapooooortaaaaa\", Cola nun e' da menu \"aiuuuutuuuu\", Currau si blocca tramutatu \"matrimia chi fu?\", na para di vuci, 3-4 ntra masculi e fimmini gridunu \"atteeenta\" mentri a nfirmera sbatti cu viulenza nti Currau cu tuttu lu so corpu beddu ca mpussissatu ca quasi lu manna a faccibuccuni macari idda jittannu vuci \"malanooova... disgraziaaaatu\" e tutti i cartelli si stravianu nto pavimentu. Currau, cu tuttu ca pensa di ssiri nnuccenti, pi si' e pi no si va ssetta o cantu di Ciccu nto mentri a nfirmera e nautri 3 fimminiceddi mittuti a 4 pedi ricojjunu i cartelli. ----+++--- Nfirmera - Taliati chi m'avi cumminatu ddu pezzu di frasciosciu, tutti i cartelli a munzeddu m'avi jittatu ---+++---- Cola - (a nfirmera) A curpa sova e', lei lu tampunau ---+++--- Nfirmera (si susi e va direttamenti nti Cola) Chi e' ca dicisti? ---+++--- Cola - (videmnusi di supra dd'ammassu di carni si 'rruncia tuttu comu fannu i picciriddi quannu stannu pi scippari) No ... eccu ... ju ... ---+++--- Nfirmera - (vota tunnu e si nni va nti 3 picciutteddi ca cci dununu lu restu di cartelli) Masculazzi priputenti, nun sulu cumminunu vai ma macari di supra pijjunu (sistema a bonaebone' i cartelli e jittannu vuci tipu sergenti di l'esercitu miricanu) Ora ciamu i nomi. Faciti attinzioni a ccu ciamu, datusi ca ora ringraziannu ddu beddu spicciu di mennula amara i nomi su' tutti ammiscati (Currau ntantu si cuntrulla ca lu tettu nun e' piriculanti). I fimmini trasunu nta porta a sinistra, i masculi nti chidda a destra, nn'amu caputu? ---+++--- Ciccu (a mezza vuci a Currau, ) Scummittemu ca Cola si nni va nta porta di fimmini? ---+++--- Nfirmera - Santa di Giacomo .... Giacoma di Pasquale... Cola... Cola ... comu si ciama chistu... Cola... ---+++--- Cola - (cci leva lu mmarazzu) Cca sugnu, ju mi cci ciamu Cola - ---+++--- Nfirmera - Avanti, camina ---+++----+++ Ciccu - Cca semu ---+++--- Nfirmera - (cuntinua a ciamari) Pasqualina .. (vidi ca Cola si nni va appressu i fimmini) Cola a destra (a ccu lu dissi, Cola surdu si mpinci e idda jittannu vuci ancora cchiu' forti) Cola a destra (ma unni, quannu, Cola rittu pi rittu nta porta di fimmini e' direttu) ---+++--- Ciccu (a Currau, ridennu) Chi ti dissi? E ccu e' ca lu ferma? ---+++--- Currau - A Nfirmera, talia ---+++--- Nfirmera - (acciappa a Cola ca gia' avi raputu a porta e cu un beddu strattuni su tira narreri) A destra ti dissi (cci rapi a porta. Cola talia a Ciccu e Currau e allarga i vrazzi scunsulatu cu tuttu ca cci veni di ridiri) Vulisti trasiri (e cci duna un beddu ammuttuni),..,..(cuntinua)"
  },
  {
    "text": "terzu mumentu\nCurrau i cosi giusti, i cosi ca su' su', si 'ssetta seriu e cumpostu ma siddu aspetta cchiussa' di na cinchina di minuti si pijja d'annoju e tannu ddiventa piriculusu. Accumincia a taliari cca banna e dda banna di facci di supra e di sutta fin'a quannu nun trova quarchi cosa di smuntari. Appena lu trova si sistema comudu e cu ranni siriita' e cumpitenza munta e smunta ca e' npiaciri. Ora muntari e smuntari solamenti doppu tanticchia ddiventa siddiusu. Quannu si stufa azzicca a fari sperimenti, a truvari novi soluzioni passatempu fin'a quannu lu brijju o si rumpi o si sfascia. Tannu doppu nsuspiruni di soddisfazzioni torna a fare lu manzu, lu picciottu seriu ca tutti canusciunu. A Signura ca vistina russa ca cuncipisci lu passari do tempu ca mintalita' di fimmini ca nun fannu autru ca ciuciuliari ncontinuazioni cu ccu ncontrunu e ncontrunu, sia masculi ca fimmini, si fida a calculari lu minutu doppu ca passa na mizzurata. Siddu a poi si tratta di nminutu pricisu comu cci scappa di diri a Currau, e' matimaticamenti sicuru ca o sissantesimu secunnu cumpari comu pi magia -------++++++++++++\n--------+++++++----------++++quartu mumentu++++--------++++++------------\nSignura ca vistina russa - (trasi e si maravijja di truvari a Currau) E tu \n+++++++ancora cca si'? ---+++ Currau - (fa a facci di nangilu) Mu dissi\nlei di spittari cca nminutu pricisu mezz'ura fa ---+++ Signura ca vistina russa - Ha vistu? Nun ti mbrujjai. A viritati eni beddu miu ca vuiautri mariti tinti forti siti, a virita' malu vi fa. Siti tutti strafuttenti minifrighisti (nto mentri avi priparatu tuttu l'occorrenti pi tirarici lu sancu) ---+++ Currau (ca cci avi lu cravuni vagnatu) Ju nenti fici ---+++ Signura ca vistina russa - A scusa di babbi e di picciriddi (cu forza cci nfila a ugghia nto vrazzu)---+++ Currau - Ahiai! Chista lesina e' -----++++\nSignura ca vistina russa - Viiih, chi picciottu di pastafrolla! Npirtusu nicu nicu ti fici a mentri vuiautri mariti... ---+++ Currau - Ju single single sugnu ---+++ Signura ca vistina russa - Chi cci aspetti a spusariti, un ti vuo' sistimari? ---+++ Currau - Pirtusi nun nni vojju fari ---+++ Signura ca vistina russa - (ca cci veni di ridiri, finisci l'operazzioni) Eccu fattu. Ha vistu chi cci avi vulutu? Ora teni lu vrazzu piicatu pi nminutu pricisu -----\n+++ Currau - Comu a chiddu ca m'avi fattu spittari? ---+++ Signura ca vistina russa - Vattinni va ca npicciottu beddu si'. Trovitilla na picciotta amurusa ---+++ Currau - (mentri ca si nni va) Npicciottu beddu! E nun m'avi vistu ncostumi! Troviti na picciotta amurusa, mi dissi, e unni a trovu di sti tempi? Bah, jemu a truvari l'autri figghi persi ammeci. (cuntinua)"
  },
  {
    "text": "Currau ca nun avi rrinisciutu a farsi tirari lu sancu di malandrinaria torna siddiatu nt'ufficiu do mpiecatu di gratta e vinci. Trasi di furia comu cci vitti fari a Signura ca picciridda ca spiranza ca cci va bona macari a iddu. Mancu a falla apposta trasi nto stissu precisu istanti da Signura ca vistina nivura ca nesci da stanza o scuru ----------++++++--------++++\nCurrau - M'avi tirari lu sancu, tempu nun cci nn'aiu e sugnu niputi di.....\nSignura ca vistina nivura - Ooooh, e unni cridi di ssiri! Nun sulu trasi 'i furia comu si trasissitu nta nfunnicu...senza salutari...niputi di ccu? (Currau resta mutu)... Cca nun si nni fannu particularita'....ma unni cridi di ssiri...cci l'avi lu passaportu?---+++--- Currau - Nun avi 'spatriari ---+++--\nSignura ca vistina nivura - Malanova! A patenti ---+++--- Currau - Ju nun guidu, senza machina sugnu ---+++--- Signura ca vistina nivura - Malanova, sugnu accussi' siddiata ca nun sacciu chi dicu. A carta di 'dentita' ---+++--- Currau - Ju sempri chiddu sugnu, cca nun cci l'aiu.....\nSignura ca vistina nivura - Ndocumentu a comegghe' ---+++--- Currau - Nfogghiu di via...---+++--- Signura ca vistina nivura - (jittannu vuci) Di ricanuscimentu, cu na fotu ---+++--- Currau - A tessera da Gioventu' franciscana ---+++--- Signura ca vistina nivura - Mejju 'i nenti. Dammi cca) Doppu ca si l'avi giratu e rigiratu) Comu ti chiami? (trasi a Signura ca vistina russa e ccussi' senza spittari risposta jinchi lu formulariu nti na botta e cci lu duna) Ora vattinni nto stanzinu da signura po priluevu \nSignura ca vistina russa - Assettiti beddu manzu e gnutticati na manica da cammisa ---+++--- Mpiecatu - Chidda mancina mi raccumannu ---+++--- Currau - A cammisa chi manichi curti cci aiu. Cli' di spittari? ---+++--- Signura ca vistina russa - Nminutu, Nminutu precisu...... (cuntinua)"
  },
  {
    "text": "Picciotti nautra vota cca sugnu, ncapunitu a farivi legghiri stu cuntu comu dicu ju. L'aiu spartutu 'n 6 mumenti unni i pirsunajji a parti i 3 Ci su' sempri diversi. I 3 Ci su' Ciccu Cola e Currau. A comu dici lu titulu si tratta di 3 picciotti ca vannu a l'ASL. Nun si sa picchi' Ciccu s'avi fari na gnizioni Cola i raggi e Currau s'avi tirari lu sancu. Stu cuntu e' nfattu capitatu rialmenti. Ju l'aiu rumanzatu tanticchedda ma lu sucu chiddu ca era avi rristatu. E ora bona ligghiuta a tutti i pajisani------++++-----------\n--------+++++++-----------primu mumentu--------------+++++++++------------------\nI 3 Ci trasunu a l'ASL e pi iddi e' comu trasiri nti territoriu ca nun avi statu mai espluratu picchissu su' spaisati comu turisti e nun sannu unni iri. Pi l'autri peni nun cli' mancu nportinaiu pi dumannarici na tinta informazzioni. S'avvinturunu pi ncorridoiu e si tenunu stritti stritti scantannusi di na mpruvvisa mmuscata comu quannu fussiru nti na selva oscura. Si taliunu a dritta e a mancina davanti e darreri senza sapiri chi dirizzioni pijjari. Finarmenti doppu quarchi ncontru cu criaturi alieni ca pensunu sulu a li propri vai, ccu va a L'ASL e' sicuru nti vai, su' davanti a na porta aperta e nun sannu chi fari comu quannu fussiru davanti l'entrata di na rutta anzi pejju, di na caverna. Pi na manu vulissiru trasiri pi esplorarla, pi l'autra si trattenunu scantannusi di truvalla occupata di quarchi animali sarbajju tipu orsu brunu marsicanu o ndragu sputafocu in quarantena causa covid. Doppu mmeloci cunsultu mancu avissin'a assaltari Fort Apache Cola ca e' lu cchiu' ncoscienti s'avvintura e metti dintra a tistuzza cu tantu 'i cautela. Vidi ca nun cli' na bestia feroci ma ncristianu assittatu anzianottu menzu spilatu ca scrupolosamenti cu prufessiunalita' ranni si cuntrolla i gratta e vinci. Di facci nfunnu cli' nautra stanza o scuru unni si ntravidi na signura cu na vistina nivura ca parra o telefunu. Si taliunu nti facci stralunati e si dumannunu si nti casi e' lecitu disturbari du' mpiecati accussi' fortimenti mpignati. Vistu ca nun sannu rrivari a na decisioni universali Currau cu na 'niziativa privata assai curajjusa ca do piriculu si nni futti, trasi senza mancu dumannari pirmissu sparti senza salutari. Ciccu e Cola misi davanti lu fattu finutu trasunu facennu casinu pi straviarici, ovidiva' lu picchi', lu pinzeri a ddu mpiecatu ca i talia mezzu babbaluccutu. Fannu finta di sciarriarisi a vuci forti supra a ccu s'avi fari chistu a ccu s'avi fari chiddu. Si cci mmisca macari Currau e lu casinu ddiventa nsuppurtabili. Tuttu ddu baccanu cci rumpi i timpani a signura o telefunu ca mmeci di taliari chi succedi si fa l'affariceddii so' e abbanna a porta rristannu accussi' sula e isulata. Lu mpiecatu ca cci premi finiri lu travajju di gratta e vinci prima ca leva manu, trova a soluzioni a dda sciarra baccaniusa cu na pruposta ntelligenti ca sulu unu ca so testa puteva truvari------+++++------------------\nMpuecatu-Taliati chi facennu. Ccu s'avi tirari lu sancu resta cca l'autri 2 nta prima porta ca v'ammatti a manu manca, I 3 Ci su' cuntenti di tajjalla cu ddu tiatru. Ciccu e Cola nesciunu sudisfatti mentri Currau o mpiecatu cci dumanna c'avi fari. Lu mpiecatu cci fa nzinca di starisi manzu nsecunnu. Tuttu nta na vota si senti nbottu troppu forti comu quannu n'ariuplanu rumpi lu muru do sonu--------------++++++----------------\nMpiecatu-(tuttu cuntenti arridi comu un scimunitu) Lu sapeva,Lu sapeva\nCurrau-(tramutatu) Matri mia chi succidiu?----------++++++++----------------\nMpiecatu-Nenti nnli', nun ti scantari, a porta sbattiu. Un cci rrinesci nuddu a ttuppalla, a tutti cci scappa (suspira suddisfattu) Menu mali ca cci su' sti cusuzzi si no d'annoju si murissi. Vabe' videmu c'ama fari\nCurrau- m'avi tirari lu sancu--++-- Mpiecatu-Veru e' (isa a vuci) S'avi tirari lu sancu (a Currau) capivu giustu?---+++--- Currau- Sissi, mi tirassi stu sancu ca mi nni vaju 'i cursa. Cci avi quarchi cosa ncuntrariu?---+++--- Mpiecatu - Ccu ju? Chi mi nteressa a mia! Lu piriculu tu lu vuo' curriri. Lu vuo' ncunsijju di namicu? Comu npatri ti parru ---+++--- Currau - Mi stati facennu scantari ---+++--- Mpiecatu - Si ti scanti fijju miu vattinni di cca pijjitti a strata di unni vinisti. Chi si' mancariusu? ---+++--- Currau-Nonzi\nMpiecatu - Allura fattillu tirari do vrazzu mancinu ascuta a mia ca ti pozzu veniri patri ---+++--- Currau - Vabe', comu dici vossia. Mu tira stu sancu? ----++++--- Mpiecatu - Ccu ju? E chi e' travajju miu? A poi s'avi compilari, a capisci a palora?, s'avi jinciri nformulariu cu tanti dumanni caterni ca unu a testa cci perdi. Ti pare facili tirarisi lu sancu? Sorti cci voli. Ju pi mia tu scunsijju ---+++--- Currau - Stu formulariu almenu lu putemu cu ... cu... ---+++--- Mpiecatu - E ccu l'aviss'a a fari? ----++++----\nCurrau - Nca vossia ---+++--- Mpiecatu - Ju! E chi e' travajju miu?, a signura i cu...cu... e appirora e' mpignata ---+++--- Currau - Cli' di spittari? ---+++--- Mpiecatu - Pi mia e' ti nni puo' iri ora stissu. Assettiti nto sidili ca cli' nto corridoiu ---+++--- Currau - (ancora no s'avi ssittatu ca cu furia ranni trasi na signura ca trascina na picciridda rijuttusa. Appena senti cci avi \"tirari lu sancu\" trasi di cursa nti dd'ufficiu) Prima ju cci sugnu ---,+++--- Signura ca picciridda - Ca quali! Ju vegnu ca cci aiu prescia... a poi sugnu a cugina di... ---+++---Signura ca vistina russa - (trasi tramutata) Chi t'avi capitatu, a to vuci sintii e ma fici di cursa ---+++--- Signura ca picciridda - Cci avi tirari lu sancu a me fijja ... e stu picciottu cci avi fattu vuci -----++++-----Signura ca vistina russa - Nun ti vergogni! A na picciridda! Ma unni si' datu! (a picciridda) Veni cu mia ciatu miu, nta na botta nni sbrigamu (si nni va lassannu Currau ca vucca aperta) Currau - Ma comu, accussi' si usa? ---+++--- Mpiecatu - Furisteri sugnu ---+++--- Currau - Allura macari ju cci pozzu iri ---+++--- Mpiecatu - Vacci vacci vidi chi cci nesci, a poi mi cunti comu ti finisci...---+++--- ( cuntinua )"
  },
  {
    "text": "Stu cuntu e' nfattu capitatu rialmenti. Ju l\"aiu rumanzatu tanticchedda ma lu sucu chiddu era e chissu avi rristatu\nSi svolgi nta 6 mumenti cu pirsunajji sempri diversi a parti i 3 Ci\n\n3 picciotti a l'ASL\nCuntu dialogatu nti 6 mumenti di Cumpari Totu\n\nprimu mumentu\n\nNun si sa picchi' Ciccu s'avi fari na gnizioni, Cola i raggi e Currau s'avi tirari lu sancu. Trasunu a l'ASL e restunu babbaluccuti nun sapennu unni iri. Su' spaisati comu 3 turisti sfasulati.Taliunu a tutti banni e nun sannu commu s'ann'a moviri macari picchi' nun cli' mancu nportinaiu.\nS'avvinturunu pi ncorridoiu e si tenunu stritti stritti scantannusi di na mpruvvisa mmuscata comu quannu fussiru nti na \"selva oscura\". Taliunu a dritta e a mancina davanti e darreri senza sapiri chi dirizzioni pijjari. Finarmenti doppu quarchi ncontru cu criaturi alieni ca pensunu sulu a li propri vai, ccu va a l'ASL e' sicuru nti vai, su' davanti a na porta aperta. Pi na manu vulissiru trasiri pi esplorarla pi l'autra si trattenunu scantannusi di truvalla occupata di quarchi animali sarbajju tipu orsu brunu marsicanu in letargu peggiu ancora di ndragu sputafocu in quarantena causa covid.\nDoppu mmeloci cunsultu mancu avissin'a assaltari Fort Apache, Cola lu cchiu' ncoscienti s'avvintura e metti dintra a tistuzza cu tantu di cautela. Nun cli' na bestia feroci ma ncristianu assittatu anzianottu menzu spilatu ca scrupolosamenti cu prufessiunalita' ranni si cuntrolla i \"gratta e vinci\". Di facci 'n funnu cli' nautra stanza o scuru \nunni si ntravidi na signura cu na vistina nivura ca parra o telefinu.\nI 3 Ci si taliunu nti facci dumannannusi si e' lecitu disturbari du' mpiecati accussi' fortimenti mpignati.\nVistu ca nun si fidunu a rrivari a na decisioni universali Currau cu na\n'niziativa privata assai curajjusa trasi senza mancu dumannari pirmissu, sparti senza salutari. Ciccu e Cola mittuti davanti lu fattu finutu trasunu e fannu finta di sciarriarisi a vuci forti comu si nun fussiru d'accordu supra a chiddu ca s'ann'a fari. \nTuttu ddu baccanu cci rumpi i timpani a signura da secunna stanza ca mmeci di taliari chi succedi si fa l'affariceddii sovi, abbanna a porta e resta sula e isulata.\nLu mpiecatu, ca cci preme finiri lu so travajju prima ca leva manu a ddi 3 maccarruna cci fa na pruposta ca sulu unu ca so testa puteva truvari.\nMpiecatu - Taliati chi facemu. Ccu s'avi tirari lu sancu resta cca, l'autri 2 nta prima porta ca v'ammatti a manu manca\nCurrau - (c'avi rristatu mentri Ciccu e Cola nesciunu) E ju chi fazzu?\nMpiecatu - (cci fa nzinca di fari silenziu. Tuttu nta na vota si senti nbottu troppu forti comu quannu n'ariuplanu rumpi lu muru\n do sonu, e arridi comu un scimunitu) Lu sapeva...lu sapeva\nCurrau - (tramutatu) Matri mia chi succidiu\nMpiecatu - Un ti scantari, a porta sbattiu. Un cci rrinesci nuddu a \nttuppalla, a tutti cci scappa (suspira sudisfattu) Menu\nmali ca cci su' sti cusuzzi a fari passari l' annojiu. Vabe' va\nE allura beddu picciottu, chi vuliutu?\nCurrau -M'aviss'a tirari lu sancu\nMpiecatu - Veru e' (a vuci forti) S'avi tirari lu sancu, capivu giustu?\nCurrau - Nca certu! Apposta sugnu cca. Cci avi quarchi cosa 'n\ncuntrariu?\nMpiecatu - Ccu ju? Chi mi nteressa a mia! Lu piriculu tu lu vuo' curriri\nLu vuo' ncunsijju di namicu? Comu npatri ti parru\nCurrau - Mi stati facennu scantari\nMpiecatu - Si ti scanti fijju miu vattinni di cca, pijjitti a strata di unni\nvinisti. Si' mancariusu?\nCurrau -Nonzi\nMpiecatu - Allura fattillu tirari do vrazzu mancinu, ascuta a mia ca ti \npozzu veniri patri\nCurrau -Vabe', comu dici vossia. Mu tira ora?\nMpiecatu - Ccu ju? Nun e' travajju miu. A poi s'avi ... compilari, a capisci a palora? ... s'avi jinciri nformulariu cu tanti dumanni caterni ca unu a testa cci perdi. Ti pare facili tirarisi lu sancu? Sorti ci cci voli. Ju pi mia tu scunsijju\nCurrau - Stu formulariu almenu lu putemu cu...cu...cu...\nMpiecatu - Sta facennu l'ovu? Nun e' travajju miu, a signura i cu...cu... Currau - Cli' di spittari?\nMpiecatu - Pi mia e' ti nni po' iri ora stissu. Assettiti nto sidili ca cli' nto corridoiu\nCurrau -(ancora no s'avi ssittatu ca cu furia trasi na signura cu na \npicciridda ca trascina a forza ca cci avi tirari lu sancu. \nAppena senti \"cci avi tirari lu sancu\", trasi di cursa nti \ndd'ufficiu) Prima ju cci sugnu\nSignura ca picciridda - Ca quali! Prima ju vegnu ca cci aiu prescia\n...a poi sugnu a cugina...\nSignura ca vistuna russa - (trasi tramutata) Chi ti succidiu, a to' vuci\nntisi e vinni di cursa\nSignura ca picciridda - Cci avi tirari lu sancu a picciridda...e stu\npicciottu cci avi fattu vuci\nSignura ca vistina russa - (a Currau) Nun ti vergogni! A na picciridda!\nMa unni si' datu! (cci pijja a manu a picciridda) Veni cu \nmia, nta na botta nni sbrigamu e duluri nun ti nni fazzu \nsentiri\nCurrau - Accussi' si usa?\nMpiecatu - Furisteri sugnu\nCurrau -Ju macari ora cci vaju (cci va)\nMpuecatu- Vacci vacci, vidi chi cci nesci...(cuntinua)"
  },
  {
    "text": "Picciotti, sacciu c'aiu cumminatu ncasinu cu sti puisii ma lu disju miu e' chiddu di farivi sapiri quantu cci l'aiu a cori a Sicilia e tuttu chiddu ca cci avi ca eni senza paraguni. Oltri i puisii cci aiu macari na poco di cunti ca parrunu da Sicilia ca pianu pianu cci aiu ntenzioni di farivi leggiri. Pi ccamora assuppativi i puisii. Prima piro', giustu picchi' sugnu na pirsuna coerenti liggitivi chista ca ca Sicilia nun cci trasi nenti\n\nComli' aduci\n\nChli' aduci lu riordu da to facci \n\nda to' vuci ca di tanti mumenti\n\ndi cuntintizza a vita mia m'avi jinciutu \n\nMa si fermu lu pinzeri nta to' vucca \n\namuri miu \n\nmi si rrisbijjunu i me senzi \n\ne assapuru i to' vasi \n\nca ddu pinzeri mi fa veri \n\nca quasi lu cori mi scassa lu pettu \n\nE va lu riordu \n\nnti ddi to' manu dilicati \n\nnto to surrisu beddu lustru \n\nccussi' ca cu ssa mpruvvisa visioni \n\nmi sentu comu 'n paradisu \n\ntantu ca a picca a picca\n\nmi vaju rassirinannu\n\nMi riordu ddi voti \n\nca mi ppujava a testa \n\nnto to splennidu senu \n\ne arridiva \n\nRipensu a tutti i jorna \n\na ddi notti passati \n\nstritti stritti abbrazzati \n\na fari a l'amuri\n\nDi sta sorti 'i manera\n\na cuntintizza mia \n\nsi' fa ranni cchiussa' do mari \n\ne finarmenti sacciu \n\nca e' aduci sunnari \n\nLu carrettu 'i Sicilia\n\nSiddu piccasu \n\nsugnu pi strata \n\ne do carrettu 'i Sicilia \n\nlu scrusciu particulari \n\ncci ricanusciu \n\nmi fermu di bottu \n\npo spinnu 'i sapiri \n\nchi mostra ammulanti \n\nmi passa davanti \n\nJu cci provu piaciri \n\na scupriri chi storia \n\nlu mastru pitturi 'i Vittoria \n\n'i Palermu 'i Catania \n\navi vulutu cuntari \n\nchi scinari spittaculari \n\na culura sgargianti \n\ncci avi saputu pittari \n\nchi simmianzi cci avi datu \n\na tutti i pirsunajji \n\nchi disigni schifiusi \n\nnti l'asti nti roti \n\nnti raggi nti fusi \n\ns'avi ngignatu a stampari \n\nquanti figuri \n\na tutti banni \n\n'i supra e 'i sutta \n\ndo lignami prigiatu \n\ncci avi fattu sciri \n\nlu mastru ntajjaturi \n\ncu quali finimenti \n\nscintillanti sfarzusi \n\ncianciani e ciancianeddi \n\npinnacchi fantasiusi \n\nannu bardatu \n\nlu cavadduzzu \n\nca cli' mpajatu \n\nca l'anima cci duna \n\nvuci dentita' \n\nBasta picciotti \n\ncu stu babbiari \n\nun cli' nenti chiffari \n\na viritati \n\nun s'avi mmucciari \n\nlu nostru carrettu \n\ne' n'opira d'arti \n\navi ssiri taliatu \n\ncu tantu 'i rispettu \n\ne' ngiuiellu raru \n\ndi granni valuri \n\nrialatu a tutti \n\ncu tuttu lu cori \n\nncapulavoru \n\nunicu e sulu \n\npicchi' nto munnu \n\nstissi nun cci nnli' \n\nLu patruni do munnu\n\nC\"era na vota npicciottu sinceru \n\nca sempri a pedi si nn'iva firriannu \n\npi li campagni pajisi e muntagni \n\nsenza curajju ma mancu cu scantu \n\nSenza malizia si nn'iva firriannu \n\nlu picciottu sinceru \n\nSi nn'iva jennu cu cori cuntentu \n\ncomu si era lu patruni do munnu \n\nsenza pinzeri cu mancu na lira \n\nCu li sacchetti vacanti iva jennu \n\nlu patruni do munnu \n\nNti matinati 'ssittatu nti ncozzu \n\nl'occhi si jinchi di tutti i biddizzi \n\nca va scuprennu nta chiana ciurita \n\nsenza pinzari nemmancu a manciari \n\nSulu a taliari ddu beni di Diu \n\nlu picciottu campava \n\nPa cuntintizza ca cci avi nto cori \n\na vuci forti si metti a cantari \n\ncanti d'amuri pi tuttu lu criatu \n\ntantu ca 'zzicca di ncantu a vulari \n\nRrinesci sulu si lu cori cci canta \n\nlu picciottu a vulari \n\nVola sirenu po celu 'nfinitu \n\nsenza ca nuddu sa starici appressu \n\npicchi' mpignatu a fari dinari \n\nsenza bbadari a ccu pista i pedi \n\nmenu di tutti si e' Matrinatura \n\nca ncuttata nni mori \n\nOrmai cchiu' nuddu si fida a vulari \n\npicchi' nun canta cchiu' nuddu cu cori \n\npicchi' nto munnu cchiu' nuddu capisci \n\nca e' a Natura ca s'avi tutilari \n\nCchiu' nuddu nto munnu si sonna 'i 'ssiri \n\nlu patruni do munnu \n\nAllura iddu \n\nvulava vulava vulava \n\ncchiu' jautu di tutti \n\ncchiu' supra do suli \n\nE sempri ancora \n\nvulava vulava vulava \n\nsenza ca mai nuddu \n\nrrinesci a siguillu \n\npicchi' iddu vola \n\nsicuru e tranchillu \n\npicchi' lu so volu \n\ne' chiddu di nangilu \n\nI tempi do sceccu \n\nQuannu lu sceccu iva rajjannu \n\nda matina fin'a sira \n\npi sti strati e sti trazzeri \n\ntuttu lu munnu e' spinsiratu \n\nOra senza ssu rajjari \n\nun cci avi vojja di babbiari \n\npicchi' ssu rajju gioia nni purtava \n\nQuannu si rricampava di campagna \n\nsunannu allegramenti i ciancianeddi \n\nchi festa pi nuantri picciriddi \n\nmentri ca zotta 'n manu lu carritteri \n\nlu sparu fa davanti e di darreri \n\nChi su' tristi sti tempi senza sceccu \n\nQuannu lu sceccu iva cacannu \n\nsoru soru a cuda a l'aria \n\npi sti strati e sti trazzeri \n\ntuttu lu munnu e' assa' pulitu \n\nOra senza ssi cacati \n\nsemu tutti ntussicati \n\npicchi' cu tuttu ch'erunu a mijjara \n\ndi nto pajisi finu la sciumara \n\ntuttu stu fetu ju nun lu sintiva \n\ne tutti st'allirgii mancu sapiva \n\ncuntentu si nzimmulava lu viddanu \n\nca nni facia fumeri po tirrinu \n\nChi su' lurdi sti tempi senza sceccu \n\nSenza mancu cchiu' un sceccu \n\nlu so rajju e i so' cacati \n\npi sti strati e sti trazzeri \n\ntuttu lu munnu sta fitennu \n\nFeti forti a tutti banni \n\nnti pajisi e nti campagni \n\npicchi' ora pi cuntradi e quarteri \n\ncci su' quattru roti 'i tanti maneri \n\nbeddi liganti comudi e putenti \n\nma malanova a iddi assai fitenti \n\npicchi' di cula cacunu vilenu \n\nca nui rispiramu e ni nni muremu \n\nSu' fitusi sti tempi senza sceccu \n\nQuant'era pulitu lu tempu do sceccu \n\nallegri sempri tutti i carritteri \n\nnti ddi carretti pittati sgargianti \n\nCh'erunu beddi i scecchi chi tisteri \n\ne ddi pinnacchi di milli culura \n\nCom'era aduci lu sonu di cianciani \n\nTempi rimoti tempi luntani \n\nSceccu miu c'avi jutu jennu \n\npi sti strati e sti trazzeri \n\nssi to' tempi si nni jeru \n\nun tornunu cchiu' narreri \n\nLu Pupu 'i Sicilia \n\nSiddu passu da ciazza \n\ne cci trovu lu tiatru.\n\ndi l'Opira di Pupi \n\nmpignatu a ricitari \n\nndramma cavallirescu \n\nmi fermu a taljari \n\npicchi' a mia mi piaci \n\nca vidu luttari \n\nlu Pupu 'i Sicilia \n\ncu l'osti valenti \n\nca cci viju pijjari \n\nposi malandrini \n\nca cci sentu diri \n\ni palori tranti \n\nmentri ca lu talia \n\ncu occhi assassini \n\ncafudda vastunati \n\na l'urbigna a tinchite' \n\nsciabulati saittanti \n\nsubbitanii tagghienti \n\na unni pijja e pijja \n\nsenza chi tale' tale' \n\nsenza mustrari \n\ntanticchia 'i pieta' \n\nA mia mi piaci lu Pupu sicilianu \n\npicchi' pi mia pupu nun cli' \n\n\"birritta cu i ciancianeddi\"\n\nnta testa nun cci nn'avi\n\ne nun e' na mariunetta \n\nca ridiri ti fa \n\nma npirsunajju siriusu sinceru \n\na comu cumpari \n\npi subbitu capisci chi tipu e' \n\nSli' bruttu e baffutu \n\nca facci arrappata \n\nparlari sgarbatu \n\nvuci ncatarrata \n\nturbanti nta testa \n\nscimmitarra e mezzaluna \n\ne' lu disgraziatu nfami mbrujjuni \n\nsdisonestu vastasu senz'anuri \n\nCu simmianzi fini \n\nbaffetti mafiusi \n\ndi modi civili \n\nvistutu di rasu \n\nelmettu e pinnachiu \n\ncu na durlinnana 'n manu \n\ne' lu picciottu forti e curajjusu \n\nbeddu di facci nobili di cori \n\nPiccatu ca ccussi' nun si po' diri \n\ndi un cristianu vivu in carni e ossa \n\nca pirsunajji faccioli \n\ncci nnli' pedi pedi \n\ncu ccu si cummatti \n\ntanti di ddi voti \n\nun si po'' capiri \n\nLu mari 'i Sicilia\n\nTalia chli' beddu lu mari \n\noji na tavula pari \n\nTalia chli' beddu cuetu \n\navi ssiri stancu da nuttata 'n biancu \n\nunn'avi 'vutu assa' chiffari \n\nTalia 'i nenti si tuculia \n\nsi nni sta fermu senza fari scrusciu \n\ncomu si un cci avissi \n\nforzi ciatu e valia \n\nE' ccussi' calmu e sciruccatu \n\nca parra senza isari a vuci \n\nNun lu senti chi dici?\n\nCci avi stari attentu \n\nl'avi taliari cu simpatia \n\ntant'amuri cori cuntenti \n\ne fantasia \n\nTalia ddi tri trummi marini \n\nddassutta 'n funnu a mari apertu \n\ntu di spertu dimmi si nun su' \n\ntri ballarini ca fannu nballettu \n\nTalia chi su' perfetti \n\nSupra stu mari ciattu \n\nfirriunu accussi' ritti \n\nca parunu tuppetti \n\nChli' beddu!\n\nJu nun mi stancu mai \n\n'i taliari lu mari 'i Sicilia \n\ndi stallu a sintiri \n\ncci avi sempri 'i cuntari \n\nsempri di scupriri \n\ne cci vju sempri tantu muvimentu \n\nmacari quannu nun cci sciuscia lu ventu \n\nA chiana 'i Sicilia \n\nDimmi tu si nun e' spittaculusa \n\na chiana 'i Sicilia \n\nsi a tia nun ti pari senza cunfini \n\nDimmi tu si sta terra biniditta \n\nnun e' tutta njardinu \n\npo ciauru ca manna 'n celu \n\ne si cunfunni cu l'ariu marinu \n\nDimmi sli' veru o no ca rispirannu \n\nchi naschi a l'aria senti ca st'odori \n\nti portunu friscura \n\nmacari ca di caudu si mori \n\nsi st'immensita' di virdi smiraldu \n\npuntiatu d'oru tupaziu e rubinu \n\nun ti rallegra lu cori \n\nSbarraca l'occhi \n\nnti stu spaventu \n\nsti maravijji \n\nchinu di scantu \n\ne sti biddizzi \n\nsenza mai tempu \n\nmira cuntentu \n\nrricriiti tuttu \n\ndi sti ricchizzi \n\nbbiati a munzeddu \n\nChi 'nauditu capulavoru \n\nsi fida l'Omu a cumminari \n\njennu d'accordu cu Matrinatura \n\nSi nun scatti a chianciri e' picchi' \n\ntu ti cridi nomminu forti \n\nmentri mmeci si' \n\ngran baccala' ppinnutu additta \n\nLu celu 'i Sicilia \n\nA mia mi piaci rristari sdrajatu \n\nuri e uri sutta lu celu 'i Sicilia \n\nca panza a l'aria e cuntentu mirari \n\nca di unni mi giru e giru \n\nsulu l'azzurru ju cci vidu \n\nunni na striscia bianca nun cumpari \n\nna nuvula scura \n\nunni d'ariuplanu scrusciu nun sentu \n\ndi un muturi vicinu... luntanu \n\nA mia mi piaci stari \n\nsutta lu celu da terra mia \n\npicchi' cca cci godu a vidiri aceddi \n\niri e viniri a piacimentu \n\nunni cci pari e piaci \n\nallegri lesti spinsirati \n\nlibiri senza mpedimentu \n\npatruni d'ogni propriu muvimentu \n\npicchi' cca mi ncantu a sintiri \n\nmerli passiri e cardiddi cantari \n\ndi preju pa primavera ca veni \n\nc'amuri rrisbijja sensi Natura \n\ne ogni sanu sintimentu \n\ne pruvari piaciri \n\nnta carizza do suli \n\nancora gintili ancora liggera \n\ne finarmenti rrivari a capiri \n\nca ccu filici voli ssiri \n\nnti iddu stissu s'avi taliari \n\nSicilia senza vuci \n\nQuantli' biddiccia e quantu a mia mi piaci \n\nsta terra di tri punti nmenzu lu mari \n\nca tanticcedda 'i suli fa vvampari \n\ncomu cravuni quannu si fa braci \n\nE' sora sora e nun si fa capaci \n\npicchi' fa sempri lu munnu nnamurari \n\ncu tuttu c'ogni tantu fa ballari \n\nccu e' ca vulissi stari 'n santa paci \n\nJu ma figuru comu na carusa \n\nbedda di facci cchiu' do meli aduci \n\ndisjata fin'a morti di picciotti \n\nnsirrata dintra comu na ffruntusa \n\npicchi' si senti 'i tutti misa ncruci \n\ne recui nun cci avi lu jornu e mancu a notti \n\nsta me Sicilia bedda senza vuci \n\nInnu a Sicilia \n\nJu nun sacciu li voti c'aiu vasatu \n\nsta to terra priziusa tutta d'oru \n\ndi Sicilia mia bedda comu lu suli \n\nca di stu mari a mia mi pari si' tu patruna \n\nSi' splinnenti cchiussa' di na rijina \n\ntimpistata di ciuri e di profumi \n\nncelu limpidu azzurru tuttu l'annu \n\nnotti stiddati conchi durati e Mungibeddu \n\nMentri lu munnu mmiriusu ti talia \n\nju mi preju picchi' ju cci aiu nasciutu \n\ncca nti st'isula magica e sarbajja \n\nunn'ogni cosa e' cchiu' gustosa cci avi cchiu' sapuri \n\nAmurusa mia terra \n\nbiniditta tu avi statu do Signuri \n\nSi' nmirajju putenti \n\nparadisu pi ogni criatura \n\nlu disju di genti \n\ntu m'addubbi di mitichi lijjenni \n\ndi Natura di Storia e di Cultura"
  },
  {
    "text": "A mia mi piaci rristari sdrajatu\n\nuri e uri sutta lu celu 'i Sicilia \n\nca panza a l'aria e cuntentu mirari \n\nca di unni mi giru e giuru\n\nsulu l'azzutru ju cci vidu \n\nunni na striscia bianca nun cumpari\n\nna nuvula scura \n\nunni d'ariuplanu scrusciu nun sentu\n\ndi un muturi vicinu...luntanu\n\nA mia mi piaci stari \n\nsutta lu celu da terra mia\n\npicchi' cca cci godu a vidiri aceddi \n\niri e viniri a piacimentu \n\nunni cci pari e piaci\n\nallegri lesti spinsirati \n\nlibiri senza mpedimentu \n\npatruni d'ogni propriu muvimentu\n\npicchi' cca mi ncantu a sintiri \n\nmerli passiri e cardiddi cantari \n\ndi preju pa primavera ca veni\n\nc'amuri rrisbijja sensi Natura\n\ne ogni sanu sintimentu \n\ne pruvari piaciri\n\nnta carizza do suli \n\nancora gintili ancora liggera\n\ne finarmenti rrivari a capiri\n\nca ccu filici voli ssiri \n\nnti iddu stissu s'avi taliari"
  },
  {
    "text": "Dimmi tu si' nun e' spittaculusa\n\na chiana 'i Sicilia\n\nsi' a tia nun ti pari senza cunfini \n\nDimmi tu si sta terra biniditta \n\nnun e\" tutta njardinu\n\npo ciauru ca manna 'n celu\n\ne si cunfunni cu l'ariu marinu \n\nDimmi sli' veru o no ca rispirannu \n\nchi naschi a l'aria senti ca st'odori\n\nti portunu friscura \n\nmacari ca di caudu si mori\n\nsi st'immensita' di virdi smiraldu \n\npuntiatu d'oru tupaziu e rubinu\n\nnun ti rallegra lu cori\n\nSbarraca l'occhi\n\nnti stu spaventu \n\nsti maravijji\n\nchinu di scantu\n\ne sti biddizzi\n\nsenza mai tempu\n\nmira cuntentu\n\nrricriiti tuttu \n\ndi sti ricchizzi \n\nbbiati a munzeddu\n\nChi 'nauditu capulavoru\n\nsi' fida l'Omu a cumminari \n\njennu d'accordu cu Matrinatura\n\nSi nun scatti a chianciri e' picchi'\n\ntu ti cridi nomminu forti \n\nmentri mmeci si'\n\nngran baccala' ppinnutu additta"
  },
  {
    "text": "Talia chli' beddu lu mari\n\noji na tavula pari\n\nTalia chli' beddu cuetu\n\navi ssiri stancu da nuttata 'n biancu\n\nunn'avi 'vutu assa' chiffari\n\nTalia 'i nenti si tuculia\n\nsi' nni sta fermu senza fari scrusciu\n\ncomu su nun cci avissi\n\nforzi ciatu e valia\n\nE' ccussi' calmu e sciruccatu\n\nca parra senza isari a vuci\n\nNun lu senti chi dici?\n\nCci avi stari attentu\n\nl'avi taliari cu simpatia \n\ntant'amuri cori cuntenti \n\ne fantasia\n\nTalia ddi tri trummi marini\n\nddassutta 'n funnu a mari apertu\n\ntu dii spertu dimmi si nun su'\n\ntri ballarini ca fannu nballettu\n\nTalia chi su' perfetti\n\nSupra stu mari ciattu\n\nfirriunu accussi' ritti\n\nca paruni tuppetti\n\nChli' beddu!\n\nJu nun mi stancu mai\n\n'i taliari lu mari 'i Sicilia\n\ndi stallu a sintiri\n\ncci avi sempri 'i cuntari\n\nsempri 'i scupriri\n\ne cci viju sempri tantu muvimentu\n\nmacari quannu nun cci sciuscia lu ventu"
  },
  {
    "text": "Siddu passu da ciazza\ne cci trovu lu tatru\ndi l'Opira di Pupi\nmpignatu a ricitari\nndramma cavallirescu\nmi fermu a taljari\npicchi' a mia mi piaci\nca viju luttari\nlu Pupu 'i Sicilia\ncu l'osti valenti\nca cci sentu diri\ni palori tranti\nmentri ca Lu talia\ncu occhi Assassin\ncafudda vastunati\na l'urbigna a tinchite'\nsciabulati saittanti\nsubbitanii tagghienti\na unni pijja e pijja\nsenza chi tale' tale'\nsenza mustrari\ntanticchia 'i pieta'\n\nA mia mi piaci lu Pupu sicilianu\npicchi' pi mia pupu nun cli'\nbirritta cu i ciancianeddi\nnta testa nun cci nn'a'\ne nun e' na mariunetta\nca ridiri ti fa\nma npirsunajju siriusu sinceru\na comu cumpari\npi subbitu capisci chi tipu e'\n\nSli' bruttu e baffutu\nca facci arrappata\nparlari sgarbatu\nvuci ncatarrata\nturbanti nta testa\nscimmitarra e mezzaluna\ne' lu disgraziatu nfami mbrujjuni\nsdisonestu vastasu senz'anuri \n\nCu simmianzi fini\nbaffetti mafiusi\ndi modi civili\nvistutu di Rasur\nelmettu e pinnachiu\ncu na durlinnana 'n manu\ne' lu picciotti forti e curajjusu\nbeddu di facci nobili di cori\n\nPiccatu ca ccussi' nun si po' diri\ndi ncristianu Vivi in carni e ossa\nca pirsunajji faccioli\ncci nnli' tanti pedi pedi\nca cci si cummatti\ntanti di ddi voti\nnun si po' capiri"
  },
  {
    "text": "SINFUNIA Ddoppu 'na picchidda di jorna 11 soliti armaluzzi rici- veru un bigghiettii di 'mmitu di lu Prisidenti pri la nova Sissioni; e la sira stabbiluta eranu tutti all'ordini 'n casa d' iddu, e cci parìa mill' anni, chi vinla lu Grìddu , chi cci avia a cuntarì la Storia\nLu Griddu vecchiu, tisu cu- m'un vastuni di scupa, cull'ucchiali e la pilucca, era as- sittatu nni la so seggia prisidinziali ; e comu vitti , ca r armaluzzi eranu tutti a lu so postu, sunau la campa- nedda, e fìci Vappellu numinali, e risurtau, chi 'ntra Lapi, Muschi, Muscagghiuna, Griddi e Parpagghiuna eranu sit- tanta abbullati, sparti di 'na trintina di 'mmitati 'ntra Pas- sari, Cardiddi, Pinzuna, Zuini e Pispisuna\nLu Sigritariu-stinografu, ca era un vecchiu Lapuni, sta- va a lu so postu cu carta, pinna e calamaru pri davanti\nComu trashi lu Griddu , si lu misiru 'mnienzu , e si l'allapparu tutti\nE semu ccà ; dissi lu Griddu, salutannu a l'amici\nBravu ! cci rispunniu lu Griddu vecchiu prisidenti, strincennucci lu plduzzu e dannucci 'na funcidda\nAc- cussl ti vogghiu, beddu giudizziusu e puntuali\nSI, si, vinnimi fumu\nBasta; lassamu sti chiacchiari, e jamu a la nostru\nChi nni purtasti di bonu? Griddu\nTi dicu: M'aiu smiduddatu supra la Storia di la Sicilia, e min t'avi' a cridiri, c'aiu cupiatu, comu tanti e tanti, ca fannu li libbra, arrubbannu un pezzu di ccà, un pezzu di ddà, nautru pezzu facennusillu addittari di quarchi parintuzzu? Chi cci trasi! Iu nun aiu 'nningatu a nuddu, e nun aiu taliatu mancu chi si dici un libbru! e tuttu chiddu chi vi sdivacu, è tuttu sucu di la mè midudda!!\nPpù! chi si' vapparusu! Comu si la storia si 'mmintassi! Tutta di la panza ti niscìu? dissi un Muscagghiuni\nGriddu\nE pinsannu, pinsannu, lu ciriveddu mi jiu a li Nurmanni.\nBona! dissi iu; chistu è un beddu pezzu di storia, e l'amici ccà cci abbagnirrannu lu pani; pirchì l'epuca nurmanna, pri mia, è la cchiù gluriusa di la Sicilia, cà foru pri l'appuntu li Nurmanni, chi la sgagghiaru di li granfi di lu nigghiu-saracinu, e nni ficiru un regnu sistimatu e forti; e li Siciliani nn'eranu cuntintuna, cà avìanu lu re ccà\nE siccomu l'occhiu di lu patruni 'ngrassa lu cavaddu, li populi si la passavanu di papa, e si gudìanu lu capiddu di la testa; e si cc'era quarcunu chi nun nutricava di nettu, e si vulìa ammuinari 'ntra la fudda, affacciava lu papà cu la ferra, e cafuddava di longu\nOra siccomu l'epuca nurmanna è 'mpastizzata cu chidda greca e saracina, pri pirsuadirivi megghiu di tuttu lu chinu di la 'mpanata, aiu a parrari un beddu pezzu di li Saracini e di li Greci\nPô' parrari quant'un sant'Aûstinu, ch'a nuautri nni fa' piaciri; dissi un Cardiddu\nJamu! jamu! dissi lu Prisidenti, sunannu la campanedda, e tutti dd'armaluzzi si nni jeru ognuna a lu sò postu\nL'omii arrisicusn è fortunatu\n'Na bona 'iicunia nuii timi marteddn\n.Minti sicil.\" Statu di la Sicilia versu l'Soo\nLi Greci\nJucata di cuda d'Eu- femiu\nLi Saracinì\nTurilla 'ntra frati : Abuaffu e Accàlu\nAbbaddaluccatu\nLi Nurmanni : Cu' sunnu, d'unni spuntaru\nArmanu forgia 'ntra la Francia\nPrimu scampuliddu\nArvulu di parimela\nScorci di coddu\nGridai\nLa nostra Sicilia avi avutu sempri, a tempi antichi, Li disgrazia di Lu picciutteddi schetti ricchi, beddi e di bon cori , ca tanti lapardei e spasimanti li vannu cuviànnu, facennucci la curti, e si cci ammustranu tutti ca nni spiticchianu; ma nun su' fatti ad iddi li barzillitti, su' fatti a lu timpagnu di la vutti : tutti sti tinnirizzi, tutti sti millafii finiscinu cu manciaricci li picciuli e fari quat- tru jorna di bona vita; quannu po' accumparisci lu funnu a lu panaru, Ugnati di paru !\nLa sciarra è sempri pri la cutra; dissi 'na Lapa\nGriddu\n'Ntra tanti chi s' hannu ammulatu li denti supra di la Sicilia, versu 1' 800 avla appizzati a li cianchi a dui canazzi : li Greci di Custantinobbuli e li Saracini Lu 'mpiraturi si sbrazzau tuttu , pirchl cci parsi 'na bona cugnintura pri ripigghiarisi la Sicilia ; e ordina a Giorgiu Maniaci, famusu ginirali, di veniri a la 'mpre- scia 'n Sicilia c'un grossu esercitu, e cci detti comu am- miragghiu a so niputi Stefanu, ca era un pezzu di tappiti all'acqua\n') 'Ntantu di l'Africa avianu arrivatu trimila cavaleri e nautxu tantu di surdati appedi sutta lu cumannu di Ab- baddaluccatu (Abd-Allah), figghiu di lu re Moezz, e si junceru cu chiddi d' Abuaffu , e ad Accàlu cci ficiru la festa dintra la stissa furtizza di la Khàlesa (Causa), unni lu mischinu s'avìa jutu a 'ntanari, e Abbaddaluccatu ri- stau patruni di Palermu e di tutta la SiciUa, e s'ammulau Griddu\n'N quantu a leggia sta sgarrannu, pirchì era gravusa 'nta lu bastantuliddu\nPo' aviti a sapiri, eli' a ddi tempi fari lu cursaru nun era sdisonuri, anzi l'avìanu cu- mu 'na specia d'onuranzia; e li cursara facianu 'n pic- ciulu chiddu chi ói si fa 'n granni; e siccomu l'Oròpa tanna era sminuzzata 'n tanti staticeddi nielli nichi , si facianu guerri puru nichi nichi\nPoi cci aviti a mettiri, ch'a dd'epuca a li picciotti cci frijanu li manu, e la testa cci fumava peju di lu nostru Muncibbeddu, quannu avi l'àcitu; e viditi chi cummi- navanu : Si junclanu na picchidda , scigghìanu lu cchiù grittu pri capu squatra, e ora pri terra, ora pri mari 'ntra certi varcuzzi sicchi e longhi, javanu scurrennu di ccìi e di ddà pri farisi nnomu, e 'ntra lu stissu tempu guada- gnarisi lu tozzu\nQuannu po' stu fururi guirriscu misi a scacari, spun- taru 'na pocu di spezzacoddi, e sicutaru a fari lì cursara comu latruna e no cchiù comu guirreri\nSicutamu : Li Nurmanni avianu armatu forgia 'ntra la Dacia, ca è un pezzu di la Giarmania\nOra siccomu cri- scennu lu sceccu, la vardedda accurza, la Dacia addivin- tau troppu nica, e nun putennu cchiù abbastari pri tutti, fu stabbilutu, chi d'ogni casa avia a ristari lu sulu primu figghiu; l'autri avianu a pigghiari la voca di fora; e lu stissu re Lutrocu detti l'esempiu, dannucci la coffa a lu so secunnu figghiu, chi 'nsemmula ad autri picciotti, sutta lu cumannu di lu capitanu Rudduni (Rollone) , versu r 886 si cugghieru li pezzi e si 'mmarcaru a Diu a la vintura, omini, fimmini, picciriddi\nli stissi fimmini ja- vanu vistuti di ferru ! '')\nA nuddu! E cu' cci avia a 'ncugnari? dissi un Car- diddu tuttu frisata\nBoni cci javanu li picciotti ; dissi un Passaru\nGriddu\nMa chi cci po' fari? Avìanu a manciari : sac- cu vacanti nun pò stari a l'addhitta\nE lu manciari nun cci putla veniri di l'aria, si l'avianu a vuscari iddi\nE, ognunu cu l'arti sua, l'arti d' iddi era la guerra\nSta cosa durau un beddu pezzu; e cu' s'allagnava di cch\ne cu' si rummuliava di ddcà, ma nuddu si sintia lu ficatu di 'mpittaricci ; tantu, ca lu re di la Francia Garru lu Simprici nun ni putia cchiui di st'allagnanzii cuntinui, e circava lu modu e la manera di niscirinni\nMa vidennu ca l'ossu era troppu duru pri li so' denti, pinsau di pigghiarisilli cu li boni, e cci fici sapiri a Rud- duni, ca si si facla cristianu, cci dava a so figghia Gisle pri mugghieri, e pri dota tutta la Neustria, chi di tannu 'n poi si misi a chiamari Nurmannia\nAmmuccamu ! la figghia di lu re pri mugghieri ; dissi un Muscagghiuni\nGriddu\nEh ! l'omu arrisicusu è turtunatu ! Rudduni nun si lu fici diri du' voti, e accunsintlu allura, pirchi quannu li cosi s'allonganu, speddinu a cuda di surci\nStu kaid, comu vitti spuntari a li Greci, cci jiu a lu scontro, e a prima 'nfruntata li fici trabballì'ari, e già sta- vanu pri pigghiari lu fujutu\nS'adduna Gugghiermu di sta vigghiaccaria di li Greci, e, 'mmenu chi vi lu dicu, duna 'na spirunata a lu cavaddu, e jittannu focu pri li nascili, s'avanza cu li so' triccentu Nurmanni, chi si jet- tanu comu liuna 'mmenzu di l'abballu, e fannu lu veru tagghia tagghia di li Saracini\nGugghiermu 'ntantu s'at- trova facci cu facci cu lu tirribili haid, chi cci cafudda un corpu di lanza e lu fa stunari, E superbenno in suo selvaggio gergo,\nRenni l'armi, dicea, sei mio prigione ! ') Ma Gugghiermu s' arripigghia allura, 'mpugna la lanza, e si cci abbenta accussi 'nfuriatu, ca lu spirtusa di 'na banna a nautra, e lu stinnicchia mortu a li so' pedi, las- sannu a li Saracini e a li stissi Greci cu tantu di vucca aperta ! Di tannu 'n poi lu misiru a chiamari Gugghier- mu Vrazzu di ferru\nAutru chi vrazzu ! iu crìu , ca era tuttu di ferru ; dissi un Cardiddu\nGriddu\nLi Saracini addivintaru tri dinari di trippa cotta, e fujeru comu saitti, e Lu Nurmanni nni ficiru so- sizza\nChiddi chi pottiru scansari li sbrizzi, si 'nchiuieru cu ferri e catinazzi dintra Siraùsa, e Maniaci la strinciu di tutti banni\n'Ntantu di l'Africa avla arrivatu 'na gran ritinata di Saracini, chi si jimceru cu chiddi di cch, e accucchiaru un esercitu di sissantamilia omini, sutta lu cumannu di Abbaddaluccatu (Abd-Allah), e armaru lu barraccuni 'nta la chianura di Traina , ca era , comu si dicissimu , la chiavi pri jiri a Taurmina, Catania e Siraùsa\nManiaci, comu 'ntisi sta cosa, si misi a grattari la testa, e,\nA malu postu cani e gatti ! dissi 'ntra d' iddu\nMa pirchl, si scantava ? spiau un Passaru\nGriddu\nNun è, ca si scantava, lu puntu nun cci pia- da cchiù ; pirchl di 'n facci avla a li Saracini di Siraùsa, e a li spaddi a chiddi di Traina\nÈ veru, ca li Saracini di Siraùsa eranu 'mpassuluteddi, ma si vidianu 'ncugnari a chiddi di Traina, spatiddavanu tantu d'occhi; e Ma- nìaci unni s'attruvava? chiusu 'ntra 'na forficia\nPri cui risurvlu di cugghirisi li stigghi, e si jiu a si- tuar! un chinnici migghia arrassu di Traina, e pricisa- menti unni ce e ói un casteddu e 'na batia , chi porta lu so nnomu\n') Li Saracini 'ntisiru ca lu gattu avla arriyatu, e fidan- nusi di lu nummaru , si vuccagghì'avanu tutti\nA Gug- ghiermu cci misiru a vunciari li capiddi, e prufittannusi ca li picciotti eranu ancora 'n trippu pri la vittoria da- vanti a Siraùsa, dissi : Mentri lu ferru è caudu stiràmu ! E cci scattia di 'n coddu a la strasatta cu li so' triccentu eroi e cu ducentu lungubardi, senz' aspittari eh' avissiru arrivatu li Greci, e accumenza un cummattimentu iddu pri iddu; li Saracini faclanu comu li furmiculi, ma li Nur- manni l'attaccanu cu fururi granni; e comu li dui eserciti a lu trimennu attaccu\nGugghiermu poi facia lu veru jocu di lu tauru ; e nun vi dicu, né vi cuntu, la gran carnazza chi cci fu\nLi Saracini fujianu a la scapiddata, e li Nurmanni ad iddi e macari a li cani; e Abbaddaluccatu a nautru tanticchia abbaddaluccava, e a stentu si la potti fiiri franca 'nsemmula a chiddi chi cci arristaru, raccumannannusi a li gammi ! )\nT' aiu a diri la virità? Nun mi pò calari\nTroppu grossa mi pari, cincucentu 'ncontra a sissantamiUa ; dissi un Pinzuni\nGriddu\nCirnemula, e videmu ch'arresta\nFazellu, Di Blasi, Ferrara e Simuni di Lentini la cuntanu tal' e quali, comu vi r aiu cuntatu iu\nPalmeri ) dici lu stissu, ma scala lu nummaru di li Saracini a chinnicimiUa, facen- nusi forti di l' opinioni di V Anonimu\n') L' illustri Mi- cheli Amari, ca ói è di li 'nfanfari, metti ca li Saracini eranu sissantamiUa, ma dici, ca 'ntra l'abballu cci fóru puru li Greci , e chi Maniaci vinclu , pirchi li Saracini avianu lu ventu cuntrariu\nE puru è veru , stu ventu avla ad essiri cliricali ! dissi lu solitu Muscagghiuni\nGriddu\nlu però, da Griddu 'gnuranti, e cu pirmissu di lu cappeddu, mi pirsuadu, ca stu discursu nun 'ncod- da, pirchi si la fa a cazzotti cu chiddu chi veni appressa, pri comu sintiriti\nViditi ora chi jucata di cuda chi cci fìciru li Greci , ca sempri hannu statu fausi di carriaggiu\nOh l'abbruciati ! e chisti parti d'amici su' ? dissi un\nPinzuni\nMa', ficiru comu lu cani cacciaturi , chi caccia li gaddini e si mancia lu simuluni ; dissi lu Muscagghiuni\nGriddu\nFacemucci ora tanticchia di suppa\nSta mala parti di li Greci Tammettinu Di Blasi, ^) Ferrara, \"=) Ca- pezze , 5) Simuni di, Lintini ^) e Palmeri , ^) ca è un bonu oturi mudernu\nOra, dumannu iu, si li Greci cum- matteru 'nsemmula cu li Nurmanni, comu mai pottiru spugghiari lu campu ammucciuni d' iddi ? e nun è, ca si trattava di spugghiari 'na cammara, o puru di sarvarisi quattru cusuzzi ; li cavaddi nun si li putianu 'nfìlari 'ntra li sacchetti , e mancu si li putianu agghiuttiri pri pin- nula\nPri cui s'avi a cunchiuìri, ca 'ntra l'abballa cci fóru li suli Nurmanni, e li Greci cummatteru spugghian- un lu campu\n'N quantu poi a lu nummaru di li Sara- cini, criu cchiuttostu, ca eranu chinnicimilia, pri comu dici Palmeri 'nsemmula cu lu Sanfilippu, ^) oturi bravu e giudiziusu\nNun ce' è nò ossu né spina! dissi un Passaru\narristaru comu la zita cu li gigghia rasi, quannu a l'aggi- rata vittiru la campu beddu scupatu; Prima assalse l'eroe stupore e duolo, Poi dispetto e magnanimo disdegno, E ne scoppiò da cento affetti un solo!\nE nn'avlanu milli parti di raggiuni ! dissi lu Mu- scagghiuni\nComu ! iddi scipparu chiova cu li denti , e si stujaru lu mussu, e li Greci, senza nuddu stentu, si assittaru a tavula misa e pani minuzzatu ? Chista giu- stizia è ?\nA lu solitu semu : cu' travagghia, nun mancia ; e cu' nun travagghia, mancia ! dissi un Passaru sbirru\nGridali\nE cci aviti a mettiri, ca lu Maniaci, ddoppu d' aviri accansatu pri menzu di li Nurmanni tridici ca- steddi , oh Diu ! chi 'ntra unu sulu, quannu ma' nenti pri facciularla , cci avissi misu a un nurmannu pri cu- mannanti ? A tutti banni Greci , comu si li Nurmanni nun cci avissiru statu !\nFrati miu, cu' accarizza a li muli, abbusca cauci ; e cu' servi ad omu 'ngratu, cci perdi l'affannu e lu tra- vagghiu ! dissi lu Prisidenti\nGridati\nSti fattetti fìciru sdignari a li Nurmanni, e Gugghiermu jurau di svinciarisi ; ma , facennu la gatta morta, 'ncarricau a un certu Arduinu, capu di li Lungu- bardi , ca eranu nautra partita di genti , comu li Nur- manni, di fari li so' allagnanzii cu Maniaci\nAviti a primettiri 'na cosa\nJoma 'nnarreri 'ntra un cummattimentu Arduinu s'avla asciucatu a\nun saracinu pezzu grossu, ch'avia un cavaddu beddu veru ; di grittu attuccava ad iddu; ma Maniaci si nni 'nnamurau, e lu Com'appi stu sirvizzu di Gugghiermu, abbuttatu chi era pri lu fattu di lu cavaddu, cchiù di cchiui ora ; e a Maniaci cci parrau a littri di scatula\nManiaci addivintau 'na bestia, pirchi l'appi comu 'na pirduta di rispettu, e ddoppu chi cci nni dissi 'na letta , cci fici scutulari lu pruvulazzu cu la bacchetta davanti a li surdati, e pri junta cci fici scippari la varva\nLi Nurmanni e li Lungubardi a sta cosa 'nfuriaru di mala manera, e lu primu pinseri chi appiru, fu chiddu di pigghiari l'armi, e daricci la 'nsolia a li Greci\nGug- ghiermu però e Arduinu circaru di carmalli, dicennucci, chi appressu cci avirrianu cunzatu un bonu capizzu\nLi picciotti aggrupparu li fila, e si finceru 'nnifiìrenti ; e la ficiru tantu fina, ca li Greci nun si nni scannaliaru di nenti ; anzi crittiru, ca li Nurmanni eranu picciotti du' voti boni, e chi s'addubbavanu a pani e tumazzu; e Ma- niaci cci la strascinava, e cci prumittia mari e munti, ma 'ntra d'iddu stissu cci facìa l'ole\nSì, si, dormi, patedda, ca lu granciu vigghia\nScàn- tati di la livata di lu bonu ! dissi lu Muscagghiuni\nGridai\nViditi ora chi tappu cci cummina Arduinu, ca era un chiuviddu ribuccatu\nFa lu modu e la manera d'aviri lu pirmissu di jiri 'n Calavria; e 'na nuttata di chisti, li Nurmanni e li Lungubardi, si cugghieru li pezzi, e si nni jeru a la surda e a la muta\n'Ntra la Calavria si junceru cuU'autri Nurmanni, ch'attruvaru ddà, e si spar- teru lu sirvizzu, e misiru a fari la scupa 'ntra li citati chi dipinnìanu di li Greci\nvinu vinu a lu 'mpiraturi\nLu 'mpiraturi, scurdannusi ca iddu avìa fattu lu stìssu cu nautra monaca di ddà, mannau ordini d'acchiappari ad Eufemiu, tagghiaricci lu nasu, e ddoppu d'avillu frustatu citati citati, accurzaricci li jorna\nMa prima lu nasu cci l'avìanu a tagghiari ad iddu, ca detti lu mal'esempiu; dissi lu Prisidenti\nGriddu\nEufemiu avìa bastanti amici 'nta la curti, pri cui appurau allura tutti cosi; e comu 'ntisi, ca lu 'mpiraturi cci vulla dari sta bedda pitanza, pigghiau li cimi, e pensa d'accalumarisi a li surdati, dicennucci, ca lu cuvirnaturi, d'accordiu cu lu 'mpiraturi, stava urdennu 'na cunciura 'ncontra d'iddi, e chi lu megghiu era di pigghiari avanti pri nun càdiri\nLi surdati, comu soli succediri 'nta sti cosi, fôru cu iddu, e assartaru a lu cuvirnaturi, ca era un certu Fotinu, e senza tantu stentu si l'asciucaru, ed Eufemiu addivintau patruni di Siraûsa e ddoppu di quasi tutta la Sicilia; e siccomu tutti li cumedii finiscinu cu lu matrimoniu, accussì st'autra specia di cumedia finìu cu farisi iddu 'mpiraturi, 'nsina chi calava lu sipariu però\nE pri l'appuntu lu scantazzu di sta calata di sipariu fici mettiri 'n cardacìa ad Eufemiu, pirchi lu scintinu giustamenti pinsava e dicìa, ca lu 'mpiraturi nun era tantu babbasuni di jittarisi darreri lu cozzu sta mala parti, e nun sintennusi l'armu di truzzaricci, mannau un curreri a lu re Ibrahim di l'Africa, offirennucci la Sicilia, abbasta chi l'ajutassi a divintari 'mpiraturi pri veru\nOh lu 'nfamuni! Dunca iddu fu, chi fici assassinari la Sicilia di li Saracini? dissi un Passaru sbirru\nGriddu\nSissignura; fu stu beddu spicchiu di mennula amara\nAd Ibrahim cci calau lu meli pri cannarozzu, pirchì a Terranova lu conti di S\nSecunnu\nL'arma è: funnu russu c'na stidda d'oru cu la cuda\nCuruna di principi\nGuffredu Rossu, frati di 'Rricu, fu conti di Muntiscagghiusu, 'ntra lu Napulitanu, e appi tantu chi diri cu Gugghiermu lu malu; Catardu fu ammasciaturi a lu 1293, e nautru Rossu, conti d'Aiduni e di Scrafani e baruni nentimenu di vinti casteddi, fu granni ammiragghiu, e fu puru chiamatu patri di la patria, p'avilla sarvatu quattru voti di lu sdisordini\nUn Manueli, famusu littiratu, si distinguiu 'ntra lu parramentu sicilianu di lu 1812, e fu cunsigghieri di Statu\nSaccanu\nFamigghia\nAspetta; unni si' juntu? lu 'ntirrumpìu lu Prisidenti\nGià affirrasti la littra esse, mentri di l'erre cc'è ancora lu megghiu pezzu\nGriddu\nMa chi ti sta' 'nsunnannu ? Prisidenti\nA ddu grann'omu di Ruggieru Settimu chi ti lu jucasti? Griddu\nSta' pigghiannu ramurazzi pri sosizza\nQuannu mai Ruggieru Settimu avi statu nurmannu! Lu Settimu nun è nummaru, ma lu nomu d'un casteddu di Pisa, e, secunnu l'usu di ddi tempi, si lu 'mpiccicaru pri nomu\nPrisidenti\nOh! trivulu\nE iu ca l'aiu aspittatu cu li vrazza aperti, e nn'aiu avutu un spinnu granni di sintirinni parrari; ora m'aiu a stujari lu mussu\nMuscagghiuni\nBah! vidi di cuntintallu a lu nostru Prisidenti; cuntacci quarchi cusuzza, macari ammucciuni di tò soggira\nGriddu\nAbbasta, 'mmenzu parentisi vi dicu, chi a lu 1431 un 'Ntoniu, conti di Settimu, purtau ccà la sò famigghia, e acchistau la barunìa di Tavi e lu casteddu di Mazzàra, e, a nomu di sò figghiu Simunettu lu statu di Giarratana; Giuvann'Antoniu fu marchisi di Giarra- tana e ddoppu principi di Fitalia\nLuisa Settimu fici a spisi soi la batìa di Muntivirgini a lu 1499\nMuscagghiuni\nE ddoppu triccentu sissantasett'anni civilissimamenti a li monachi cci dettiru la coffa, e la cresia addivintau afficina di la leva, comu si nun cci fussiru stati autri locali! e 'mmeci di vidiri a lu parrinu supra di l'otàru e di sentiri lu cantu di li virgineddi, si vidinu a li picciotti chi si spogghianu e vestinu, e a lu spissu si sentinu bistemii di paru! Griddu\nUn Mattiu fu capitanu giustizieri a lu 1510; Micheli (1593) e Ruggieru (1631) prituri di Palermu; nautru Ruggieru a lu 1715 fu principi di Ganci e baruni di setti casteddi; e finarmenti lu Ruggieru Settimu, chi vulivi sapiri, principi di Fitalia, sicilianu 'nsinu 'nta li gigghia e veru catolicu, a lu quarantottu, quannu li Siciliani si ribbillaru 'ncontr'a li Burbuni, pirchì nun vulianu stari suggetti a Napuli, ma vulìanu lu re ccà, a lu chianu di lu Palazzu, cu la custituzioni propria siciliana, Ruggieru fu fattu prisidenti di la Sicilia, e si dipurtau da veru sicilianu e catolicu\nA lu quarantanovi fu 'ntra la nota di li stramannàti, e si nni jiu a Malta, unni murlìu a lu 1863\nMa pirchì nun vinni ddoppu di lu sissanta, ca appimu la libbirtà? spiau un Parpagghiuni\nGriddu\nTu si' picciriddu, e nun tutti cosi si pônnu diri a li picciriddi\nCertu appi ad aviri li so' raggiuni pri nun veniri, e ristari a la stranìa; e cu tuttu ca lu ficiru prisidenti di lu Sinatu talianu, e nun cci fôru picca chi lu cutturiaru pri veniri; iddu nun si fici avvìdiri mai, e lassau cantari a tutti\nLi rapprisenta ôi Girolamu Settimu e Turrisi, principi di Fitalia e marchisi di Giarratana\nArmi: Funnu argentu cu tri barri a squatru russi; lu scutu è 'ntra la panza d'un'acula niura\nSaccanu\nFamígghia antica d'origgini greca, ch'avìa diversi barunii; e Japicu Saccanu fu lu terzu cumpagnu di Camuliu e di Patti, chi jeru a prigari a lu conti Ruggieru pri libbirari la Sicilia\nArmi: Funnu russu cu du' fasci d'oru pri longu\nSclafani\nFamigghia tudisca, carriata ccà da un Giuvanni Sclifani o Sclafani, chi sirvìu sutta Gugghiermu lu malu, e l'addifinnìu 'ntra la cunciura di Mattiu Bonellu, e nn'accansau lu casteddu Megeriu cu li so' dipinnenzi\nLi so' discinnenti fôru conti d'Adirnò e poi fineru 'ntra la famigghia Muncada\nArmi: Scutu spartutu 'n dui pri longu, un latu argentu cu 'na grù niura, e un latu niuru cu 'na grù argentu\nSecusiu\nFamigghia nurmanna, chi vinni a li tempi di lu re Ruggieru\nOttaviu Secusiu fu un bravu pridicaturi franciscanu, e lu papa Crimenti Ottavu lu mannau comu ammasciaturi (nunziu) 'n Francia, 'n Savoja, e poi lu fici patriarca di Custantinobbuli; Bonavintura fu giustizieri; nautru Ottaviu a lu 1630 fu lu primu principi di Santa Fravia\nArmi: Funnu turchinu cu dui fasci d'oru pri largu; supra e sutta di li fasci 'na stidda e un S 'ntra lu menzu\nCuruna di principi\nMa di st'urtimi tri famigghi nun cc'è nuddu ôi? spiau un Pinzuni\nGriddu\n'N quanto a mia nun ni sacciu\nSparti di chisti chi v'aiu ammuntuatu, cci nni fôru autri, comu Ruggieru di Barnavilla ch'appi Castrunovu; 'Riicu, frati di la cuntissa Adilaidi, Butera e Chiazza; Guffredu Borellu Milazzu ; Gugghiermu Maluspatariu Ar- girò; Amelinu Gastineddu Giraci; Guffredu di Saggeju Caccamu; Rodurfu Bunellu Carini; Rinardu e Rubertu\nSta' sgarrannu, dissi lu solitu Pispisuni\nAnzi cci liannu livatu lu suverchiu chi cci junceru li monachi, e ch'era straniu a lu disignu, riducennula a la simpricitati d'origgini\nMuscagghiuni\nZittu tu, nun parrari, cà si' cchiù sceccu e cchiù prusuntusu d'iddi!\nSenti; cci dissi lu Griddu a lu Pispisuni\nÈ veru ca cci hannu livatu chiddu junciutu ddoppu; ma chistu nun 'mporta ca nun fu un vannalisimu; pirchì li junti chi cci ficiru li monachi, spinnennucci dinari comu l'acqua, nun sulu ca cci 'ncasiddavanu a maravigghia, ma facìanu rilùciri cchiù assai l'anticu\nE appuntu pri sti junti dda crisiulicchia avìa addivintatu 'na giujcedda; quann'era tutt'addumata poi era 'na vera musìa\nE 'ntra tanti cintinara e migghiara di furisteri chi l'hannu vistu, nun cci avi statu nuddu, tranni di quarchi sceccu quasatu e vistutu, c'avi dittu, ca sti junti nun cci sidìanu boni\nAnzi lu stissu Rénan, e dicennu Rénan aiu dittu tuttu, quannu vinni 'n Palermu, e vitti la grossa bistialità chi vulìanu fari, si li 'ntisi acchianari tutti, e, sdignatu, cci dissi, chi nun s'arrisicassiru a tuccalla di com'era, pirchì l'avirrìanu sminnatu\nMa fici com'a chiddi, chi vônnu lavari la testa a lu sceccu; 'nfatti, sti duttura di quattr'a mazzu, c'hannu la testa cchiù dura di li scecchi, appizzaru li pedi, e la sminnaru, dicennu, ca lu facìanu pri amuri di l'arti!? Muscagghiuni\nChi arti di brigghiu mi va' cuntannu! Lu fannu pirchì dicinu ca li cresii antichi su' megghiu stari chiusi chi aperti, e li rifannu pri pariri antichi cu li mura frischi frischi\nE chista si chiama antichità nova!! Griddu\nPacenza cci vôli a li burraschi\nChista è l'epuca!\nA l'antichi l'assummanu pri barbari, e spincìanu ddi gran chiesi, chi su' 'na maravigghia a guardalli; ôi si sentinu civilizzati, e sdirrubbanu o sminnittìanu tutti cosi\n'Nfatti di lu Sarvaturi nun vulìanu fari sala d'espusizioni? Nun lu ficiru cchiù, pirchì, quannu lu re Ummertu vinni ccà, e 'ntisi sta cosa, li pigghiau pri pazzi\nComu li pigghiau puru pri pazzi, quannu lu 'mmitaru a vidiri lu Triatu Massimu, e cci dissi, ca era megghiu ch' avissiru fattu 'n'arbergu pri li poviri\nE nun cci vôsi mettiri un pedi ddà dintra! Muscagghiuni\nFammi stu favuri, nun arriminari stu pignateddu, pirchì cchiù chi s'arrimina, cchiù fetu nesci; stu Triatu Massimu pisa comu 'na mmalidizzioni supra la nostra citati!\nE si nesciu la lingua di festa, accumenzu a leggiri li corna a tutti chiddi chi cuncurreru 'ntra stu la\nGriddu\nBasta, basta\nCertuni 'mputanu a lu gran Ruggieru di suverchia tuliranza cu li Saracini e cu l'Ebrei; ma chisti si scordanu perô, ca un granni nummaru di li citatini, a ddi tempi, era pri l'appuntu di Saracini e d' Ebrei; pri cui, si nni li mannava, li citati arristavanu 'na spilunca\nMa sta tuliranza nun era pri 'mparissi, comu a li voti avi sulutu succediri, ca li tulirati cumannanu li festi, e li catolichi su' prisicuti nun sulu, ma carzarati e marturiati pri la marvaggitutini o dibbulizza di chiddi chi stannu a la testa! A ddi tempi era nautru ju sirvizzu: nun cci nn'eranu sparagghiuna, chi javanu spartennu libricedda 'ntra li strati, pr'accalumarisi a li poviri 'nnuccinteddi, e mancu genti addannatizzi chi javanu comu lu diavulu affannatu, currennu di ccà e di ddà, di 'nsusu e di gnusu, cu 'na facchinedda com'un santu misirinu e la pilatura mirrina comu 'na tigri o autra fera, firriannu li strati e li casi\nFacemu puntu ccà, cà aiu parratu assai; dissi lu Griddu, stujannusi lu suduri; ma lu Muscagghiuni, chi sempri avi chi diri, cci dissi:\nAspetta; nun è veru, ca Tacula di lu Municipiu avi la curuna riali; l'avia, ma ora cci la livaru\nGriddu\nChi ti pozzu diri\nIddu li cosi c'hannu a durari sempri di 'na manera? Cancianu cu lu tempu; 'nfatti, chi cci su' cchiui ddi machinusi carrozzi di lu Sinatu, ca facìanu tantu 'mmarazzu 'ntra li strati? e ddi baggiani toghi di li sinaturi? e ddi fracassusi tammurina quantu li gran-casci, ca nni sturdìanu la testa?\nôi semu cchiù civilizzati, e 'mmeci cci su' li carrozzi uguali pri tutti, li pispisi (frak) e la campanazza\nAccussì pri l'acula, forsi a lu scurturi cci parsi, ca la curuna cci facìa pisu, e cci la livau; e cu' sa', cu' sa', si quannu cci la livau, nun era tempu di suli alliuni!\nCci aiu piaciri; dissi lu Prisidenti\nCu' renni mali pri beni, la sò mali prestu veni\nLu principi di Salernu nn'era cuntintuni, e s'animustrava cu li Nurmanni di cori granni, e l'abbunnava di onuri e di ricchizzi\nSta cosa però fici appagnari a 'na pocu di fatti a cani d'urtulanu, chi nun mancianu trunza iddi, e mancu nni fannu manciari ad autri; e cu dda mala lingua peju di virrina, misiru a fari pirtusa 'ncontra di li Nurmanni, e tantu ficiru e tantu dissiru, ca lu Guaimaru si misi 'n fausu\nEh! a lu mali si cci cridi cchiù prestu di lu beni; dissi un Parpagghiuni\nGriddu\nE misi a circari lu modu e la manera di livarisilli di 'n coddu\nMannarinnilli accussì a trugghiu, nun cci cumminìa, pirchì si scantava di la reprica di zoccu ficiru a Pannorfu; vicini mancu li vulìa, ch'avìa crittu tuttu chiddu chi cci avianu 'nfurgiutu li so', e lu mischinu avìa un cori d'asinu e nautru di liuni\n'Ntamentri Giorgiu Maniaci s'ajutava cu li manu e cu li pedi, pri cogghiri cchiù surdati, pirchì cci vulla aggiustari li custuri a li Saracini\nA Guaimaru cci parsi chista 'na bona cugnintura pri livarisi li Nurmanni di 'n coddu, e chi pensa di fari? Di scarricaricilli a Maniaci\nManiaci, ch'avìa 'ntisu li prudizzi, chi sapìanu fari, nun si lu fici diri du' voti, e fici pezzi caudi ed ogghiu; e Gugghiermu, Droguni e Unfredu cu triccentu cavaleri parteru di la Calavria 'nsemmula cu Maniaci e l'esercitu grecu l'annu 1038, e sbarcaru a Missina\nLi Saracini, comu li vittiru veniri, dissiru: Genti a nui? Jamucci a scrusciri lu cozzu.\nE senza tanti chiacchiari si cci misiru di 'n facci; e nni vulìanu quattru vintini, pirchì eranu boni appuntiddati; e 'ntra quarchi scampuliddu, a li Greci cci scutularu lu pruvulazzu."
  }
]